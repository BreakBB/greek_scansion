IL.1,1	Μῆνιν ἄειδε θεὰ Πηληϊάδεω Ἀχιλῆος
IL.1,2	„οὐλομένην, ἣ μυρί' Ἀχαιοῖς ἄλγε' ἔθηκε,“
IL.1,3	„πολλὰς δ' ἰφθίμους ψυχὰς Ἄϊδι προΐαψεν“
IL.1,4	ἡρώων, αὐτοὺς δὲ ἑλώρια τεῦχε κύνεσσιν
IL.1,5	οἰωνοῖσί τε πᾶσι, Διὸς δ' ἐτελείετο βουλή,
IL.1,6	ἐξ οὗ δὴ τὰ πρῶτα διαστήτην ἐρίσαντε
IL.1,7	Ἀτρεΐδης τε ἄναξ ἀνδρῶν καὶ δῖος Ἀχιλλεύς.
IL.1,8	τίς τάρ σφωε θεῶν ἔριδι ξυνέηκε μάχεσθαι;
IL.1,9	Λητοῦς καὶ Διὸς υἱός: ὃ γὰρ βασιλῆϊ χολωθεὶς
IL.1,10	νοῦσον ἀνὰ στρατὸν ὄρσε κακήν, ὀλέκοντο δὲ λαοί,
IL.1,11	οὕνεκα τὸν Χρύσην ἠτίμασεν ἀρητῆρα
IL.1,12	Ἀτρεΐδης: ὃ γὰρ ἦλθε θοὰς ἐπὶ νῆας Ἀχαιῶν
IL.1,13	λυσόμενός τε θύγατρα φέρων τ' ἀπερείσι' ἄποινα,
IL.1,14	στέμματ' ἔχων ἐν χερσὶν ἑκηβόλου Ἀπόλλωνος
IL.1,15	χρυσέῳ ἀνὰ σκήπτρῳ, καὶ λίσσετο πάντας Ἀχαιούς,
IL.1,16	Ἀτρεΐδα δὲ μάλιστα δύω, κοσμήτορε λαῶν:
IL.1,17	„Ἀτρεΐδαι τε καὶ ἄλλοι ἐϋκνήμιδες Ἀχαιοί,“
IL.1,18	ὑμῖν μὲν θεοὶ δοῖεν Ὀλύμπια δώματ' ἔχοντες
IL.1,19	ἐκπέρσαι Πριάμοιο πόλιν, εὖ δ' οἴκαδ' ἱκέσθαι:
IL.1,20	παῖδα δ' ἐμοὶ λύσαιτε φίλην, τὰ δ' ἄποινα δέχεσθαι,
IL.1,21	ἁζόμενοι Διὸς υἱὸν ἑκηβόλον Ἀπόλλωνα.
IL.1,22	ἔνθ' ἄλλοι μὲν πάντες ἐπευφήμησαν Ἀχαιοὶ
IL.1,23	αἰδεῖσθαί θ' ἱερῆα καὶ ἀγλαὰ δέχθαι ἄποινα:
IL.1,24	ἀλλ' οὐκ Ἀτρεΐδῃ Ἀγαμέμνονι ἥνδανε θυμῷ,
IL.1,25	ἀλλὰ κακῶς ἀφίει, κρατερὸν δ' ἐπὶ μῦθον ἔτελλε:
IL.1,26	„μή σε γέρον κοίλῃσιν ἐγὼ παρὰ νηυσὶ κιχείω“
IL.1,27	ἢ νῦν δηθύνοντ' ἢ ὕστερον αὖτις ἰόντα,
IL.1,28	μή νύ τοι οὐ χραίσμῃ σκῆπτρον καὶ στέμμα θεοῖο:
IL.1,29	τὴν δ' ἐγὼ οὐ λύσω: πρίν μιν καὶ γῆρας ἔπεισιν
IL.1,30	ἡμετέρῳ ἐνὶ οἴκῳ ἐν Ἄργεϊ τηλόθι πάτρης
IL.1,31	ἱστὸν ἐποιχομένην καὶ ἐμὸν λέχος ἀντιόωσαν:
IL.1,32	ἀλλ' ἴθι μή μ' ἐρέθιζε σαώτερος ὥς κε νέηαι.
IL.1,33	ὣς ἔφατ', ἔδεισεν δ' ὃ γέρων καὶ ἐπείθετο μύθῳ:
IL.1,34	βῆ δ' ἀκέων παρὰ θῖνα πολυφλοίσβοιο θαλάσσης:
IL.1,35	πολλὰ δ' ἔπειτ' ἀπάνευθε κιὼν ἠρᾶθ' ὃ γεραιὸς
IL.1,36	Ἀπόλλωνι ἄνακτι, τὸν ἠΰκομος τέκε Λητώ:
IL.1,37	κλῦθί μευ ἀργυρότοξ', ὃς Χρύσην ἀμφιβέβηκας
IL.1,38	Κίλλάν τε ζαθέην Τενέδοιό τε ἶφι ἀνάσσεις,
IL.1,39	Σμινθεῦ εἴ ποτέ τοι χαρίεντ' ἐπὶ νηὸν ἔρεψα,
IL.1,40	ἢ εἰ δή ποτέ τοι κατὰ πίονα μηρί' ἔκηα
IL.1,41	ταύρων ἠδ' αἰγῶν, τὸ δέ μοι κρήηνον ἐέλδωρ:
IL.1,42	τίσειαν Δαναοὶ ἐμὰ δάκρυα σοῖσι βέλεσσιν.
IL.1,43	ὣς ἔφατ' εὐχόμενος, τοῦ δ' ἔκλυε Φοῖβος Ἀπόλλων,
IL.1,44	βῆ δὲ κατ' Οὐλύμποιο καρήνων χωόμενος κῆρ,
IL.1,45	τόξ' ὤμοισιν ἔχων ἀμφηρεφέα τε φαρέτρην:
IL.1,46	ἔκλαγξαν δ' ἄρ' ὀϊστοὶ ἐπ' ὤμων χωομένοιο,
IL.1,47	αὐτοῦ κινηθέντος: ὃ δ' ἤϊε νυκτὶ ἐοικώς.
IL.1,48	ἕζετ' ἔπειτ' ἀπάνευθε νεῶν, μετὰ δ' ἰὸν ἕηκε:
IL.1,49	δεινὴ δὲ κλαγγὴ γένετ' ἀργυρέοιο βιοῖο:
IL.1,50	οὐρῆας μὲν πρῶτον ἐπῴχετο καὶ κύνας ἀργούς,
IL.1,51	„αὐτὰρ ἔπειτ' αὐτοῖσι βέλος ἐχεπευκὲς ἐφιεὶσ“
IL.1,52	„βάλλ': αἰεὶ δὲ πυραὶ νεκύων καίοντο θαμειαί.“
IL.1,53	ἐννῆμαρ μὲν ἀνὰ στρατὸν ᾤχετο κῆλα θεοῖο,
IL.1,54	τῇ δεκάτῃ δ' ἀγορὴν δὲ καλέσσατο λαὸν Ἀχιλλεύς:
IL.1,55	τῷ γὰρ ἐπὶ φρεσὶ θῆκε θεὰ λευκώλενος Ἥρη:
IL.1,56	κήδετο γὰρ Δαναῶν, ὅτι ῥα θνήσκοντας ὁρᾶτο.
IL.1,57	οἳ δ' ἐπεὶ οὖν ἤγερθεν ὁμηγερέες τε γένοντο,
IL.1,58	τοῖσι δ' ἀνιστάμενος μετέφη πόδας ὠκὺς Ἀχιλλεύς:
IL.1,59	Ἀτρεΐδη νῦν ἄμμε παλιμπλαγχθέντας ὀΐω
IL.1,60	ἂψ ἀπονοστήσειν, εἴ κεν θάνατόν γε φύγοιμεν,
IL.1,61	εἰ δὴ ὁμοῦ πόλεμός τε δαμᾷ καὶ λοιμὸς Ἀχαιούς:
IL.1,62	„ἀλλ' ἄγε δή τινα μάντιν ἐρείομεν ἢ ἱερῆα“
IL.1,63	ἢ καὶ ὀνειροπόλον, καὶ γάρ τ' ὄναρ ἐκ Διός ἐστιν,
IL.1,64	ὅς κ' εἴποι ὅ τι τόσσον ἐχώσατο Φοῖβος Ἀπόλλων,
IL.1,65	εἴ ταρ ὅ γ' εὐχωλῆς ἐπιμέμφεται ἠδ' ἑκατόμβης,
IL.1,66	αἴ κέν πως ἀρνῶν κνίσης αἰγῶν τε τελείων
IL.1,67	βούλεται ἀντιάσας ἡμῖν ἀπὸ λοιγὸν ἀμῦναι.
IL.1,68	„ἤτοι ὅ γ' ὣς εἰπὼν κατ' ἄρ' ἕζετο: τοῖσι δ' ἀνέστη“
IL.1,69	Κάλχας Θεστορίδης οἰωνοπόλων ὄχ' ἄριστος,
IL.1,70	ὃς ᾔδη τά τ' ἐόντα τά τ' ἐσσόμενα πρό τ' ἐόντα,
IL.1,71	καὶ νήεσσ' ἡγήσατ' Ἀχαιῶν Ἴλιον εἴσω
IL.1,72	ἣν διὰ μαντοσύνην, τήν οἱ πόρε Φοῖβος Ἀπόλλων:
IL.1,73	ὅ σφιν ἐὺ φρονέων ἀγορήσατο καὶ μετέειπεν:
IL.1,74	ὦ Ἀχιλεῦ κέλεαί με Διῒ φίλε μυθήσασθαι
IL.1,75	μῆνιν Ἀπόλλωνος ἑκατηβελέταο ἄνακτος:
IL.1,76	τοὶ γὰρ ἐγὼν ἐρέω: σὺ δὲ σύνθεο καί μοι ὄμοσσον
IL.1,77	ἦ μέν μοι πρόφρων ἔπεσιν καὶ χερσὶν ἀρήξειν:
IL.1,78	ἦ γὰρ ὀΐομαι ἄνδρα χολωσέμεν, ὃς μέγα πάντων
IL.1,79	Ἀργείων κρατέει καί οἱ πείθονται Ἀχαιοί:
IL.1,80	κρείσσων γὰρ βασιλεὺς ὅτε χώσεται ἀνδρὶ χέρηϊ:
IL.1,81	εἴ περ γάρ τε χόλον γε καὶ αὐτῆμαρ καταπέψῃ,
IL.1,82	ἀλλά τε καὶ μετόπισθεν ἔχει κότον, ὄφρα τελέσσῃ,
IL.1,83	ἐν στήθεσσιν ἑοῖσι: σὺ δὲ φράσαι εἴ με σαώσεις.
IL.1,84	τὸν δ' ἀπαμειβόμενος προσέφη πόδας ὠκὺς Ἀχιλλεύς:
IL.1,85	θαρσήσας μάλα εἰπὲ θεοπρόπιον ὅ τι οἶσθα:
IL.1,86	οὐ μὰ γὰρ Ἀπόλλωνα Διῒ φίλον, ᾧ τε σὺ Κάλχαν
IL.1,87	εὐχόμενος Δαναοῖσι θεοπροπίας ἀναφαίνεις,
IL.1,88	οὔ τις ἐμεῦ ζῶντος καὶ ἐπὶ χθονὶ δερκομένοιο
IL.1,89	σοὶ κοίλῃς παρὰ νηυσί βαρείας χεῖρας ἐποίσει
IL.1,90	συμπάντων Δαναῶν, οὐδ' ἢν Ἀγαμέμνονα εἴπῃς,
IL.1,91	ὃς νῦν πολλὸν ἄριστος Ἀχαιῶν εὔχεται εἶναι.
IL.1,92	καὶ τότε δὴ θάρσησε καὶ ηὔδα μάντις ἀμύμων:
IL.1,93	οὔ ταρ ὅ γ' εὐχωλῆς ἐπιμέμφεται οὐδ' ἑκατόμβης,
IL.1,94	ἀλλ' ἕνεκ' ἀρητῆρος ὃν ἠτίμησ' Ἀγαμέμνων,
IL.1,95	οὐδ' ἀπέλυσε θύγατρα καὶ οὐκ ἀπεδέξατ' ἄποινα,
IL.1,96	τοὔνεκ' ἄρ' ἄλγε' ἔδωκεν ἑκηβόλος ἠδ' ἔτι δώσει:
IL.1,97	οὐδ' ὅ γε πρὶν Δαναοῖσιν ἀεικέα λοιγὸν ἀπώσει
IL.1,98	πρίν γ' ἀπὸ πατρὶ φίλῳ δόμεναι ἑλικώπιδα κούρην
IL.1,99	ἀπριάτην ἀνάποινον, ἄγειν θ' ἱερὴν ἑκατόμβην
IL.1,100	ἐς Χρύσην: τότε κέν μιν ἱλασσάμενοι πεπίθοιμεν.
IL.1,101	ἤτοι ὅ γ' ὣς εἰπὼν κατ' ἄρ' ἕζετο: τοῖσι δ' ἀνέστη
IL.1,102	ἥρως Ἀτρεΐδης εὐρὺ κρείων Ἀγαμέμνων
IL.1,103	ἀχνύμενος: μένεος δὲ μέγα φρένες ἀμφιμέλαιναι
IL.1,104	πίμπλαντ', ὄσσε δέ οἱ πυρὶ λαμπετόωντι ἐΐκτην:
IL.1,105	Κάλχαντα πρώτιστα κάκ' ὀσσόμενος προσέειπε:
IL.1,106	μάντι κακῶν οὐ πώ ποτέ μοι τὸ κρήγυον εἶπας:
IL.1,107	αἰεί τοι τὰ κάκ' ἐστὶ φίλα φρεσὶ μαντεύεσθαι,
IL.1,108	ἐσθλὸν δ' οὔτέ τί πω εἶπας ἔπος οὔτ' ἐτέλεσσας:
IL.1,109	καὶ νῦν ἐν Δαναοῖσι θεοπροπέων ἀγορεύεις
IL.1,110	ὡς δὴ τοῦδ' ἕνεκά σφιν ἑκηβόλος ἄλγεα τεύχει,
IL.1,111	οὕνεκ' ἐγὼ κούρης Χρυσηΐδος ἀγλά' ἄποινα
IL.1,112	οὐκ ἔθελον δέξασθαι, ἐπεὶ πολὺ βούλομαι αὐτὴν
IL.1,113	οἴκοι ἔχειν: καὶ γάρ ῥα Κλυταιμνήστρης προβέβουλα
IL.1,114	κουριδίης ἀλόχου, ἐπεὶ οὔ ἑθέν ἐστι χερείων,
IL.1,115	οὐ δέμας οὐδὲ φυήν, οὔτ' ἂρ φρένας οὔτέ τι ἔργα.
IL.1,116	ἀλλὰ καὶ ὧς ἐθέλω δόμεναι πάλιν εἰ τό γ' ἄμεινον:
IL.1,117	βούλομ' ἐγὼ λαὸν σῶν ἔμμεναι ἢ ἀπολέσθαι:
IL.1,118	αὐτὰρ ἐμοὶ γέρας αὐτίχ' ἑτοιμάσατ' ὄφρα μὴ οἶος
IL.1,119	Ἀργείων ἀγέραστος ἔω, ἐπεὶ οὐδὲ ἔοικε:
IL.1,120	λεύσσετε γὰρ τό γε πάντες ὅ μοι γέρας ἔρχεται ἄλλῃ.
IL.1,121	τὸν δ' ἠμείβετ' ἔπειτα ποδάρκης δῖος Ἀχιλλεύς:
IL.1,122	Ἀτρεΐδη κύδιστε φιλοκτεανώτατε πάντων,
IL.1,123	πῶς γάρ τοι δώσουσι γέρας μεγάθυμοι Ἀχαιοί;
IL.1,124	οὐδέ τί που ἴδμεν ξυνήϊα κείμενα πολλά:
IL.1,125	ἀλλὰ τὰ μὲν πολίων ἐξεπράθομεν, τὰ δέδασται,
IL.1,126	λαοὺς δ' οὐκ ἐπέοικε παλίλλογα ταῦτ' ἐπαγείρειν.
IL.1,127	ἀλλὰ σὺ μὲν νῦν τῆνδε θεῷ πρόες: αὐτὰρ Ἀχαιοὶ
IL.1,128	τριπλῇ τετραπλῇ τ' ἀποτείσομεν, αἴ κέ ποθι Ζεὺς
IL.1,129	δῷσι πόλιν Τροίην εὐτείχεον ἐξαλαπάξαι.
IL.1,130	τὸν δ' ἀπαμειβόμενος προσέφη κρείων Ἀγαμέμνων:
IL.1,131	μὴ δ' οὕτως ἀγαθός περ ἐὼν θεοείκελ' Ἀχιλλεῦ
IL.1,132	κλέπτε νόῳ, ἐπεὶ οὐ παρελεύσεαι οὐδέ με πείσεις.
IL.1,133	ἦ ἐθέλεις ὄφρ' αὐτὸς ἔχῃς γέρας, αὐτὰρ ἔμ' αὔτως
IL.1,134	ἧσθαι δευόμενον, κέλεαι δέ με τῆνδ' ἀποδοῦναι;
IL.1,135	ἀλλ' εἰ μὲν δώσουσι γέρας μεγάθυμοι Ἀχαιοὶ
IL.1,136	ἄρσαντες κατὰ θυμὸν ὅπως ἀντάξιον ἔσται:
IL.1,137	εἰ δέ κε μὴ δώωσιν ἐγὼ δέ κεν αὐτὸς ἕλωμαι
IL.1,138	ἢ τεὸν ἢ Αἴαντος ἰὼν γέρας, ἢ Ὀδυσῆος
IL.1,139	ἄξω ἑλών: ὃ δέ κεν κεχολώσεται ὅν κεν ἵκωμαι.
IL.1,140	ἀλλ' ἤτοι μὲν ταῦτα μεταφρασόμεσθα καὶ αὖτις,
IL.1,141	νῦν δ' ἄγε νῆα μέλαιναν ἐρύσσομεν εἰς ἅλα δῖαν,
IL.1,142	ἐν δ' ἐρέτας ἐπιτηδὲς ἀγείρομεν, ἐς δ' ἑκατόμβην
IL.1,143	θείομεν, ἂν δ' αὐτὴν Χρυσηΐδα καλλιπάρῃον
IL.1,144	βήσομεν: εἷς δέ τις ἀρχὸς ἀνὴρ βουληφόρος ἔστω,
IL.1,145	ἢ Αἴας ἢ Ἰδομενεὺς ἢ δῖος Ὀδυσσεὺς
IL.1,146	ἠὲ σὺ Πηλεΐδη πάντων ἐκπαγλότατ' ἀνδρῶν,
IL.1,147	ὄφρ' ἥμιν ἑκάεργον ἱλάσσεαι ἱερὰ ῥέξας.
IL.1,148	τὸν δ' ἄρ' ὑπόδρα ἰδὼν προσέφη πόδας ὠκὺς Ἀχιλλεύς:
IL.1,149	ὤ μοι ἀναιδείην ἐπιειμένε κερδαλεόφρον
IL.1,150	πῶς τίς τοι πρόφρων ἔπεσιν πείθηται Ἀχαιῶν
IL.1,151	ἢ ὁδὸν ἐλθέμεναι ἢ ἀνδράσιν ἶφι μάχεσθαι;
IL.1,152	οὐ γὰρ ἐγὼ Τρώων ἕνεκ' ἤλυθον αἰχμητάων
IL.1,153	δεῦρο μαχησόμενος, ἐπεὶ οὔ τί μοι αἴτιοί εἰσιν:
IL.1,154	οὐ γὰρ πώποτ' ἐμὰς βοῦς ἤλασαν οὐδὲ μὲν ἵππους,
IL.1,155	οὐδέ ποτ' ἐν Φθίῃ ἐριβώλακι βωτιανείρῃ
IL.1,156	καρπὸν ἐδηλήσαντ', ἐπεὶ ἦ μάλα πολλὰ μεταξὺ
IL.1,157	οὔρεά τε σκιόεντα θάλασσά τε ἠχήεσσα:
IL.1,158	ἀλλὰ σοὶ ὦ μέγ' ἀναιδὲς ἅμ' ἑσπόμεθ' ὄφρα σὺ χαίρῃς,
IL.1,159	τιμὴν ἀρνύμενοι Μενελάῳ σοί τε κυνῶπα
IL.1,160	πρὸς Τρώων: τῶν οὔ τι μετατρέπῃ οὐδ' ἀλεγίζεις:
IL.1,161	καὶ δή μοι γέρας αὐτὸς ἀφαιρήσεσθαι ἀπειλεῖς,
IL.1,162	ᾧ ἔπι πολλὰ μόγησα, δόσαν δέ μοι υἷες Ἀχαιῶν.
IL.1,163	οὐ μὲν σοί ποτε ἶσον ἔχω γέρας ὁππότ' Ἀχαιοὶ
IL.1,164	Τρώων ἐκπέρσωσ' εὖ ναιόμενον πτολίεθρον:
IL.1,165	ἀλλὰ τὸ μὲν πλεῖον πολυάϊκος πολέμοιο
IL.1,166	χεῖρες ἐμαὶ διέπουσ': ἀτὰρ ἤν ποτε δασμὸς ἵκηται,
IL.1,167	σοὶ τὸ γέρας πολὺ μεῖζον, ἐγὼ δ' ὀλίγον τε φίλον τε
IL.1,168	ἔρχομ' ἔχων ἐπὶ νῆας, ἐπεί κε κάμω πολεμίζων.
IL.1,169	νῦν δ' εἶμι Φθίην δ', ἐπεὶ ἦ πολὺ φέρτερόν ἐστιν
IL.1,170	οἴκαδ' ἴμεν σὺν νηυσὶ κορωνίσιν, οὐδέ σ' ὀΐω
IL.1,171	ἐνθάδ' ἄτιμος ἐὼν ἄφενος καὶ πλοῦτον ἀφύξειν.
IL.1,172	τὸν δ' ἠμείβετ' ἔπειτα ἄναξ ἀνδρῶν Ἀγαμέμνων:
IL.1,173	φεῦγε μάλ' εἴ τοι θυμὸς ἐπέσσυται, οὐδέ σ' ἔγωγε
IL.1,174	λίσσομαι εἵνεκ' ἐμεῖο μένειν: πάρ' ἔμοιγε καὶ ἄλλοι
IL.1,175	„οἵ κέ με τιμήσουσι, μάλιστα δὲ μητίετα Ζεύς.“
IL.1,176	ἔχθιστος δέ μοί ἐσσι διοτρεφέων βασιλήων:
IL.1,177	αἰεὶ γάρ τοι ἔρις τε φίλη πόλεμοί τε μάχαι τε:
IL.1,178	εἰ μάλα καρτερός ἐσσι, θεός που σοὶ τό γ' ἔδωκεν:
IL.1,179	οἴκαδ' ἰὼν σὺν νηυσί τε σῇς καὶ σοῖς ἑτάροισι
IL.1,180	Μυρμιδόνεσσιν ἄνασσε, σέθεν δ' ἐγὼ οὐκ ἀλεγίζω,
IL.1,181	οὐδ' ὄθομαι κοτέοντος: ἀπειλήσω δέ τοι ὧδε:
IL.1,182	ὡς ἔμ' ἀφαιρεῖται Χρυσηΐδα Φοῖβος Ἀπόλλων,
IL.1,183	τὴν μὲν ἐγὼ σὺν νηΐ τ' ἐμῇ καὶ ἐμοῖς ἑτάροισι
IL.1,184	πέμψω, ἐγὼ δέ κ' ἄγω Βρισηΐδα καλλιπάρῃον
IL.1,185	αὐτὸς ἰὼν κλισίην δὲ τὸ σὸν γέρας ὄφρ' ἐῢ εἰδῇς
IL.1,186	ὅσσον φέρτερός εἰμι σέθεν, στυγέῃ δὲ καὶ ἄλλος
IL.1,187	ἶσον ἐμοὶ φάσθαι καὶ ὁμοιωθήμεναι ἄντην.
IL.1,188	ὣς φάτο: Πηλεΐωνι δ' ἄχος γένετ', ἐν δέ οἱ ἦτορ
IL.1,189	„στήθεσσιν λασίοισι διάνδιχα μερμήριξεν,“
IL.1,190	ἢ ὅ γε φάσγανον ὀξὺ ἐρυσσάμενος παρὰ μηροῦ
IL.1,191	τοὺς μὲν ἀναστήσειεν, ὃ δ' Ἀτρεΐδην ἐναρίζοι,
IL.1,192	ἦε χόλον παύσειεν ἐρητύσειέ τε θυμόν.
IL.1,193	ἧος ὃ ταῦθ' ὥρμαινε κατὰ φρένα καὶ κατὰ θυμόν,
IL.1,194	ἕλκετο δ' ἐκ κολεοῖο μέγα ξίφος, ἦλθε δ' Ἀθήνη
IL.1,195	οὐρανόθεν: πρὸ γὰρ ἧκε θεὰ λευκώλενος Ἥρη
IL.1,196	ἄμφω ὁμῶς θυμῷ φιλέουσά τε κηδομένη τε:
IL.1,197	στῆ δ' ὄπιθεν, ξανθῆς δὲ κόμης ἕλε Πηλεΐωνα
IL.1,198	οἴῳ φαινομένη: τῶν δ' ἄλλων οὔ τις ὁρᾶτο:
IL.1,199	θάμβησεν δ' Ἀχιλεύς, μετὰ δ' ἐτράπετ', αὐτίκα δ' ἔγνω
IL.1,200	„Παλλάδ' Ἀθηναίην: δεινὼ δέ οἱ ὄσσε φάανθεν:“
IL.1,201	καί μιν φωνήσας ἔπεα πτερόεντα προσηύδα:
IL.1,202	τίπτ' αὖτ' αἰγιόχοιο Διὸς τέκος εἰλήλουθας;
IL.1,203	ἦ ἵνα ὕβριν ἴδῃ Ἀγαμέμνονος Ἀτρεΐδαο;
IL.1,204	ἀλλ' ἔκ τοι ἐρέω, τὸ δὲ καὶ τελέεσθαι ὀΐω:
IL.1,205	ᾗς ὑπεροπλίῃσι τάχ' ἄν ποτε θυμὸν ὀλέσσῃ.
IL.1,206	τὸν δ' αὖτε προσέειπε θεὰ γλαυκῶπις Ἀθήνη:
IL.1,207	ἦλθον ἐγὼ παύσουσα τὸ σὸν μένος, αἴ κε πίθηαι,
IL.1,208	οὐρανόθεν: πρὸ δέ μ' ἧκε θεὰ λευκώλενος Ἥρη
IL.1,209	ἄμφω ὁμῶς θυμῷ φιλέουσά τε κηδομένη τε:
IL.1,210	ἀλλ' ἄγε λῆγ' ἔριδος, μηδὲ ξίφος ἕλκεο χειρί:
IL.1,211	ἀλλ' ἤτοι ἔπεσιν μὲν ὀνείδισον ὡς ἔσεταί περ:
IL.1,212	ὧδε γὰρ ἐξερέω, τὸ δὲ καὶ τετελεσμένον ἔσται:
IL.1,213	καί ποτέ τοι τρὶς τόσσα παρέσσεται ἀγλαὰ δῶρα
IL.1,214	ὕβριος εἵνεκα τῆσδε: σὺ δ' ἴσχεο, πείθεο δ' ἡμῖν.
IL.1,215	τὴν δ' ἀπαμειβόμενος προσέφη πόδας ὠκὺς Ἀχιλλεύς:
IL.1,216	χρὴ μὲν σφωΐτερόν γε θεὰ ἔπος εἰρύσσασθαι
IL.1,217	καὶ μάλα περ θυμῷ κεχολωμένον: ὧς γὰρ ἄμεινον:
IL.1,218	ὅς κε θεοῖς ἐπιπείθηται μάλα τ' ἔκλυον αὐτοῦ.
IL.1,219	ἦ καὶ ἐπ' ἀργυρέῃ κώπῃ σχέθε χεῖρα βαρεῖαν,
IL.1,220	ἂψ δ' ἐς κουλεὸν ὦσε μέγα ξίφος, οὐδ' ἀπίθησε
IL.1,221	μύθῳ Ἀθηναίης: ἣ δ' Οὔλυμπον δὲ βεβήκει
IL.1,222	δώματ' ἐς αἰγιόχοιο Διὸς μετὰ δαίμονας ἄλλους.
IL.1,223	πηλεΐδης δ' ἐξαῦτις ἀταρτηροῖς ἐπέεσσιν
IL.1,224	Ἀτρεΐδην προσέειπε, καὶ οὔ πω λῆγε χόλοιο:
IL.1,225	οἰνοβαρές, κυνὸς ὄμματ' ἔχων, κραδίην δ' ἐλάφοιο,
IL.1,226	οὔτέ ποτ' ἐς πόλεμον ἅμα λαῷ θωρηχθῆναι
IL.1,227	οὔτε λόχον δ' ἰέναι σὺν ἀριστήεσσιν Ἀχαιῶν
IL.1,228	τέτληκας θυμῷ: τὸ δέ τοι κὴρ εἴδεται εἶναι.
IL.1,229	ἦ πολὺ λώϊόν ἐστι κατὰ στρατὸν εὐρὺν Ἀχαιῶν
IL.1,230	δῶρ' ἀποαιρεῖσθαι ὅς τις σέθεν ἀντίον εἴπῃ:
IL.1,231	δημοβόρος βασιλεὺς ἐπεὶ οὐτιδανοῖσιν ἀνάσσεις:
IL.1,232	ἦ γὰρ ἂν Ἀτρεΐδη νῦν ὕστατα λωβήσαιο.
IL.1,233	ἀλλ' ἔκ τοι ἐρέω καὶ ἐπὶ μέγαν ὅρκον ὀμοῦμαι:
IL.1,234	ναὶ μὰ τόδε σκῆπτρον, τὸ μὲν οὔ ποτε φύλλα καὶ ὄζους
IL.1,235	φύσει, ἐπεὶ δὴ πρῶτα τομὴν ἐν ὄρεσσι λέλοιπεν,
IL.1,236	οὐδ' ἀναθηλήσει: περὶ γάρ ῥά ἑ χαλκὸς ἔλεψε
IL.1,237	φύλλά τε καὶ φλοιόν: νῦν αὖτέ μιν υἷες Ἀχαιῶν
IL.1,238	ἐν παλάμῃς φορέουσι δικασπόλοι, οἵ τε θέμιστας
IL.1,239	πρὸς Διὸς εἰρύαται: ὃ δέ τοι μέγας ἔσσεται ὅρκος:
IL.1,240	ἦ ποτ' Ἀχιλλῆος ποθὴ ἵξεται υἷας Ἀχαιῶν
IL.1,241	σύμπαντας: τότε δ' οὔ τι δυνήσεαι ἀχνύμενός περ
IL.1,242	χραισμεῖν, εὖτ' ἂν πολλοὶ ὑφ' Ἕκτορος ἀνδροφόνοιο
IL.1,243	θνήσκοντες πίπτωσι: σὺ δ' ἔνδοθι θυμὸν ἀμύξεις
IL.1,244	χωόμενος ὅ τ' ἄριστον Ἀχαιῶν οὐδὲν ἔτισας.
IL.1,245	ὣς φάτο Πηλεΐδης, ποτὶ δὲ σκῆπτρον βάλε γαίῃ
IL.1,246	χρυσείοις ἥλοισι πεπαρμένον, ἕζετο δ' αὐτός:
IL.1,247	Ἀτρεΐδης δ' ἑτέρωθεν ἐμήνιε: τοῖσι δὲ Νέστωρ
IL.1,248	ἡδυεπὴς ἀνόρουσε λιγὺς Πυλίων ἀγορητής,
IL.1,249	τοῦ καὶ ἀπὸ γλώσσης μέλιτος γλυκίων ῥέεν αὐδή:
IL.1,250	τῷ δ' ἤδη δύο μὲν γενεαὶ μερόπων ἀνθρώπων
IL.1,251	ἐφθίαθ', οἵ οἱ πρόσθεν ἅμα τράφεν ἠδ' ἐγένοντο
IL.1,252	ἐν Πύλῳ ἠγαθέῃ, μετὰ δὲ τριτάτοισιν ἄνασσεν:
IL.1,253	ὅ σφιν ἐὺ φρονέων ἀγορήσατο καὶ μετέειπεν:
IL.1,254	ὦ πόποι ἦ μέγα πένθος Ἀχαιΐδα γαῖαν ἱκάνει:
IL.1,255	ἦ κεν γηθήσαι Πρίαμος Πριάμοιό τε παῖδες
IL.1,256	ἄλλοι τε Τρῶες μέγα κεν κεχαροίατο θυμῷ
IL.1,257	εἰ σφῶϊν τάδε πάντα πυθοίατο μαρναμένοιϊν,
IL.1,258	οἳ περὶ μὲν βουλὴν Δαναῶν, περὶ δ' ἐστὲ μάχεσθαι.
IL.1,259	ἀλλὰ πίθεσθ': ἄμφω δὲ νεωτέρω ἐστὸν ἐμεῖο:
IL.1,260	ἤδη γάρ ποτ' ἐγὼ καὶ ἀρείοσιν ἠέ περ ὑμῖν
IL.1,261	ἀνδράσιν ὡμίλησα, καὶ οὔ ποτέ μ' οἵ γ' ἀθέριζον.
IL.1,262	οὐ γάρ πω τοίους ἴδον ἀνέρας οὐδὲ ἴδωμαι,
IL.1,263	οἷον Πειρίθοόν τε Δρύαντά τε ποιμένα λαῶν
IL.1,264	Καινέα τ' Ἐξάδιόν τε καὶ ἀντίθεον Πολύφημον
IL.1,265	Θησέα τ' Αἰγεΐδην, ἐπιείκελον ἀθανάτοισιν:
IL.1,266	κάρτιστοι δὴ κεῖνοι ἐπιχθονίων τράφεν ἀνδρῶν:
IL.1,267	κάρτιστοι μὲν ἔσαν καὶ καρτίστοις ἐμάχοντο
IL.1,268	φηρσὶν ὀρεσκῷοισι καὶ ἐκπάγλως ἀπόλεσσαν.
IL.1,269	καὶ μὲν τοῖσιν ἐγὼ μεθομίλεον ἐκ Πύλου ἐλθὼν
IL.1,270	τηλόθεν ἐξ ἀπίης γαίης: καλέσαντο γὰρ αὐτοί:
IL.1,271	καὶ μαχόμην κατ' ἔμ' αὐτὸν ἐγώ: κείνοισι δ' ἂν οὔ τις
IL.1,272	„τῶν οἳ νῦν βροτοί εἰσιν ἐπιχθόνιοι μαχέοιτο:“
IL.1,273	καὶ μέν μευ βουλέων ξύνιεν πείθοντό τε μύθῳ:
IL.1,274	ἀλλὰ πίθεσθε καὶ ὔμμες, ἐπεὶ πείθεσθαι ἄμεινον:
IL.1,275	„μήτε σὺ τόνδ' ἀγαθός περ ἐὼν ἀποαίρεο κούρην,“
IL.1,276	ἀλλ' ἔα ὥς οἱ πρῶτα δόσαν γέρας υἷες Ἀχαιῶν:
IL.1,277	μήτε σὺ Πηλείδη θελ' ἐριζέμεναι βασιλῆϊ
IL.1,278	ἀντιβίην, ἐπεὶ οὔ ποθ' ὁμοίης ἔμμορε τιμῆς
IL.1,279	σκηπτοῦχος βασιλεύς, ᾧ τε Ζεὺς κῦδος ἔδωκεν.
IL.1,280	εἰ δὲ σὺ καρτερός ἐσσι θεὰ δέ σε γείνατο μήτηρ,
IL.1,281	ἀλλ' ὅ γε φέρτερός ἐστιν ἐπεὶ πλεόνεσσιν ἀνάσσει.
IL.1,282	Ἀτρεΐδη σὺ δὲ παῦε τεὸν μένος: αὐτὰρ ἔγωγε
IL.1,283	λίσσομ' Ἀχιλλῆϊ μεθέμεν χόλον, ὃς μέγα πᾶσιν
IL.1,284	ἕρκος Ἀχαιοῖσιν πέλεται πολέμοιο κακοῖο.
IL.1,285	τὸν δ' ἀπαμειβόμενος προσέφη κρείων Ἀγαμέμνων:
IL.1,286	ναὶ δὴ ταῦτά γε πάντα γέρον κατὰ μοῖραν ἔειπες:
IL.1,287	ἀλλ' ὅδ' ἀνὴρ ἐθέλει περὶ πάντων ἔμμεναι ἄλλων,
IL.1,288	πάντων μὲν κρατέειν ἐθέλει, πάντεσσι δ' ἀνάσσειν,
IL.1,289	πᾶσι δὲ σημαίνειν, ἅ τιν' οὐ πείσεσθαι ὀΐω:
IL.1,290	εἰ δέ μιν αἰχμητὴν ἔθεσαν θεοὶ αἰὲν ἐόντες
IL.1,291	„τοὔνεκά οἱ προθέουσιν ὀνείδεα μυθήσασθαι;“
IL.1,292	τὸν δ' ἄρ' ὑποβλήδην ἠμείβετο δῖος Ἀχιλλεύς:
IL.1,293	ἦ γάρ κεν δειλός τε καὶ οὐτιδανὸς καλεοίμην
IL.1,294	εἰ δὴ σοὶ πᾶν ἔργον ὑπείξομαι ὅττί κεν εἴπῃς:
IL.1,295	„ἄλλοισιν δὴ ταῦτ' ἐπιτέλλεο, μὴ γὰρ ἔμοιγε“
IL.1,296	σήμαιν': οὐ γὰρ ἔγωγ' ἔτι σοὶ πείσεσθαι ὀΐω.
IL.1,297	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσι:
IL.1,298	χερσὶ μὲν οὔ τοι ἔγωγε μαχήσομαι εἵνεκα κούρης
IL.1,299	οὔτε σοὶ οὔτέ τῳ ἄλλῳ, ἐπεί μ' ἀφέλεσθέ γε δόντες:
IL.1,300	τῶν δ' ἄλλων ἅ μοί ἐστι θοῇ παρὰ νηῒ μελαίνῃ
IL.1,301	τῶν οὐκ ἄν τι φέροις ἀνελὼν ἀέκοντος ἐμεῖο:
IL.1,302	εἰ δ' ἄγε μὴν πείρησαι ἵνα γνώωσι καὶ οἷδε:
IL.1,303	αἶψά τοι αἷμα κελαινὸν ἐρωήσει περὶ δουρί.
IL.1,304	ὣς τώ γ' ἀντιβίοισι μαχεσσαμένω ἐπέεσσιν
IL.1,305	ἀνστήτην, λῦσαν δ' ἀγορὴν παρὰ νηυσὶν Ἀχαιῶν:
IL.1,306	Πηλεΐδης μὲν ἐπὶ κλισίας καὶ νῆας ἐΐσας
IL.1,307	ἤϊε σύν τε Μενοιτιάδῃ καὶ οἷς ἑτάροισιν:
IL.1,308	Ἀτρεΐδης δ' ἄρα νῆα θοὴν ἅλα δὲ προέρυσσεν,
IL.1,309	ἐν δ' ἐρέτας ἔκρινεν ἐείκοσιν, ἐς δ' ἑκατόμβην
IL.1,310	βῆσε θεῷ, ἀνὰ δὲ Χρυσηΐδα καλλιπάρῃον
IL.1,311	εἷσεν ἄγων: ἐν δ' ἀρχὸς ἔβη πολύμητις Ὀδυσσεύς.
IL.1,312	οἳ μὲν ἔπειτ' ἀναβάντες ἐπέπλεον ὑγρὰ κέλευθα,
IL.1,313	λαοὺς δ' Ἀτρεΐδης ἀπολυμαίνεσθαι ἄνωγεν:
IL.1,314	οἳ δ' ἀπελυμαίνοντο καὶ εἰς ἅλα λύματα βάλλον,
IL.1,315	ἕρδον δ' Ἀπόλλωνι τεληέσσας ἑκατόμβας
IL.1,316	ταύρων ἠδ' αἰγῶν παρὰ θῖν' ἁλὸς ἀτρυγέτοιο:
IL.1,317	κνίση δ' οὐρανὸν ἷκεν ἑλισσομένη περὶ καπνῷ.
IL.1,318	ὣς οἳ μὲν τὰ πένοντο κατὰ στρατόν: οὐδ' Ἀγαμέμνων
IL.1,319	λῆγ' ἔριδος τὴν πρῶτον ἐπηπείλησ' Ἀχιλῆϊ,
IL.1,320	ἀλλ' ὅ γε Ταλθύβιόν τε καὶ Εὐρυβάτην προσέειπε,
IL.1,321	τώ οἱ ἔσαν κήρυκε καὶ ὀτρηρὼ θεράποντε:
IL.1,322	ἔρχεσθον κλισίην Πηληϊάδεω Ἀχιλῆος:
IL.1,323	χειρὸς ἑλόντ' ἀγέμεν Βρισηΐδα καλλιπάρῃον:
IL.1,324	εἰ δέ κε μὴ δώῃσιν ἐγὼ δέ κεν αὐτὸς ἕλωμαι
IL.1,325	ἐλθὼν σὺν πλεόνεσσι: τό οἱ καὶ ῥίγιον ἔσται.
IL.1,326	ὣς εἰπὼν προΐει, κρατερὸν δ' ἐπὶ μῦθον ἔτελλε:
IL.1,327	τὼ δ' ἀέκοντε βάτην παρὰ θῖν' ἁλὸς ἀτρυγέτοιο,
IL.1,328	Μυρμιδόνων δ' ἐπί τε κλισίας καὶ νῆας ἱκέσθην,
IL.1,329	τὸν δ' εὗρον παρά τε κλισίῃ καὶ νηῒ μελαίνῃ
IL.1,330	ἥμενον: οὐδ' ἄρα τώ γε ἰδὼν γήθησεν Ἀχιλλεύς.
IL.1,331	τὼ μὲν ταρβήσαντε καὶ αἰδομένω βασιλῆα
IL.1,332	στήτην, οὐδέ τί μιν προσεφώνεον οὐδ' ἐρέοντο:
IL.1,333	αὐτὰρ ὃ ἔγνω ᾗσιν ἐνὶ φρεσὶ φώνησέν τε:
IL.1,334	χαίρετε κήρυκες Διὸς ἄγγελοι ἠδὲ καὶ ἀνδρῶν,
IL.1,335	ἆσσον ἴτ': οὔ τί μοι ὔμμες ἐπαίτιοι ἀλλ' Ἀγαμέμνων,
IL.1,336	ὃ σφῶϊ προΐει Βρισηΐδος εἵνεκα κούρης.
IL.1,337	ἀλλ' ἄγε διογενὲς Πατρόκλεες ἔξαγε κούρην
IL.1,338	„καί σφωϊν δὸς ἄγειν: τὼ δ' αὐτὼ μάρτυροι ἔστων“
IL.1,339	πρός τε θεῶν μακάρων πρός τε θνητῶν ἀνθρώπων
IL.1,340	„καὶ πρὸς τοῦ βασιλῆος ἀπηνέος εἴ ποτε δ' αὖτε“
IL.1,341	χρειὼ ἐμεῖο γένηται ἀεικέα λοιγὸν ἀμῦναι
IL.1,342	τοῖς ἄλλοις: ἦ γὰρ ὅ γ' ὀλοιῇσι φρεσὶ θύει,
IL.1,343	οὐδέ τι οἶδε νοῆσαι ἅμα πρόσσω καὶ ὀπίσσω,
IL.1,344	ὅππως οἱ παρὰ νηυσὶ σόοι μαχέοιντο Ἀχαιοί.
IL.1,345	ὣς φάτο, Πάτροκλος δὲ φίλῳ ἐπεπείθεθ' ἑταίρῳ,
IL.1,346	ἐκ δ' ἄγαγε κλισίης Βρισηΐδα καλλιπάρῃον,
IL.1,347	δῶκε δ' ἄγειν: τὼ δ' αὖτις ἴτην παρὰ νῆας Ἀχαιῶν:
IL.1,348	ἣ δ' ἀέκουσ' ἅμα τοῖσι γυνὴ κίεν: αὐτὰρ Ἀχιλλεὺς
IL.1,349	δακρύσας ἑτάρων ἄφαρ ἕζετο νόσφι λιασθείς,
IL.1,350	θῖν' ἔφ' ἁλὸς πολιῆς, ὁρόων ἐπ' ἀπείρονα πόντον:
IL.1,351	πολλὰ δὲ μητρὶ φίλῃ ἠρήσατο χεῖρας ὀρεγνύς:
IL.1,352	μῆτερ ἐπεί μ' ἔτεκές γε μινυνθάδιόν περ ἐόντα,
IL.1,353	τιμήν πέρ μοι ὄφελλεν Ὀλύμπιος ἐγγυαλίξαι
IL.1,354	Ζεὺς ὑψιβρεμέτης: νῦν δ' οὐδέ με τυτθὸν ἔτισεν:
IL.1,355	ἦ γάρ μ' Ἀτρεΐδης εὐρὺ κρείων Ἀγαμέμνων
IL.1,356	ἠτίμησεν: ἑλὼν γὰρ ἔχει γέρας αὐτὸς ἀπούρας.
IL.1,357	ὣς φάτο δάκρυ χέων, τοῦ δ' ἔκλυε πότνια μήτηρ
IL.1,358	ἡμένη ἐν βένθεσσιν ἁλὸς παρὰ πατρὶ γέροντι:
IL.1,359	καρπαλίμως δ' ἀνέδυ πολιῆς ἁλὸς ἠΰτ' ὀμίχλη,
IL.1,360	καί ῥα πάροιθ' αὐτοῖο καθέζετο δάκρυ χέοντος,
IL.1,361	χειρί τέ μιν κατέρεξεν ἔπος τ' ἔφατ' ἔκ τ' ὀνόμαζε:
IL.1,362	τέκνον τί κλαίεις; τί δέ σε φρένας ἵκετο πένθος;
IL.1,363	ἐξαύδα, μὴ κεῦθε νόῳ, ἵνα εἴδομεν ἄμφω.
IL.1,364	„τὴν δὲ βαρὺ στενάχων προσέφη πόδας ὠκὺς Ἀχιλλεύς:“
IL.1,365	„οἶσθα: τί ἤ τοι ταῦτα ἰδυίῃ πάντ' ἀγορεύω;“
IL.1,366	ᾠχόμεθ' ἐς Θήβην ἱερὴν πόλιν Ἠετίωνος,
IL.1,367	τὴν δὲ διεπράθομέν τε καὶ ἤγομεν ἐνθάδε πάντα:
IL.1,368	καὶ τὰ μὲν εὖ δάσσαντο μετὰ σφίσιν υἷες Ἀχαιῶν,
IL.1,369	ἐκ δ' ἕλον Ἀτρεΐδῃ Χρυσηΐδα καλλιπάρῃον.
IL.1,370	Χρύσης δ' αὖθ' ἱερεὺς ἑκατηβόλου Ἀπόλλωνος
IL.1,371	ἦλθε θοὰς ἐπὶ νῆας Ἀχαιῶν χαλκοχιτώνων
IL.1,372	λυσόμενός τε θύγατρα φέρων τ' ἀπερείσι' ἄποινα,
IL.1,373	στέμματ' ἔχων ἐν χερσὶν ἑκηβόλου Ἀπόλλωνος
IL.1,374	χρυσέῳ ἀνὰ σκήπτρῳ, καὶ λίσσετο πάντας Ἀχαιούς,
IL.1,375	Ἀτρεΐδα δὲ μάλιστα δύω κοσμήτορε λαῶν.
IL.1,376	ἔνθ' ἄλλοι μὲν πάντες ἐπευφήμησαν Ἀχαιοὶ
IL.1,377	αἰδεῖσθαί θ' ἱερῆα καὶ ἀγλαὰ δέχθαι ἄποινα:
IL.1,378	ἀλλ' οὐκ Ἀτρεΐδῃ Ἀγαμέμνονι ἥνδανε θυμῷ,
IL.1,379	ἀλλὰ κακῶς ἀφίει, κρατερὸν δ' ἐπὶ μῦθον ἔτελλε:
IL.1,380	χωόμενος δ' ὁ γέρων πάλιν ᾤχετο: τοῖο δ' Ἀπόλλων
IL.1,381	εὐξαμένου ἤκουσεν, ἐπεὶ μάλα οἱ φίλος ἦεν,
IL.1,382	ἧκε δ' ἐπ' Ἀργείοισι κακὸν βέλος: οἳ δέ νυ λαοὶ
IL.1,383	θνῇσκον ἐπασσύτεροι, τὰ δ' ἐπῴχετο κῆλα θεοῖο
IL.1,384	πάντῃ ἀνὰ στρατὸν εὐρὺν Ἀχαιῶν: ἄμμι δὲ μάντις
IL.1,385	εὖ εἰδὼς ἀγόρευε θεοπροπίας ἑκάτοιο.
IL.1,386	αὐτίκ' ἐγὼ πρῶτος κελόμην θεὸν ἱλάσκεσθαι:
IL.1,387	Ἀτρεΐωνα δ' ἔπειτα χόλος λάβεν, αἶψα δ' ἀναστὰς
IL.1,388	ἠπείλησεν μῦθον ὃ δὴ τετελεσμένος ἐστί:
IL.1,389	τὴν μὲν γὰρ σὺν νηῒ θοῇ ἑλίκωπες Ἀχαιοὶ
IL.1,390	ἐς Χρύσην πέμπουσιν, ἄγουσι δὲ δῶρα ἄνακτι:
IL.1,391	τὴν δὲ νέον κλισίηθεν ἔβαν κήρυκες ἄγοντες
IL.1,392	κούρην Βρισῆος τήν μοι δόσαν υἷες Ἀχαιῶν.
IL.1,393	ἀλλὰ σὺ εἰ δύνασαί γε περίσχεο παιδὸς ἑῆος:
IL.1,394	ἐλθοῦσ' Οὔλυμπον δὲ Δία λίσαι, εἴ ποτε δή τι
IL.1,395	ἢ ἔπει ὤνησας κραδίην Διὸς ἠὲ καὶ ἔργῳ.
IL.1,396	πολλάκι γάρ σεο πατρὸς ἐνὶ μεγάροισιν ἄκουσα
IL.1,397	εὐχομένης ὅτ' ἔφησθα κελαινεφέϊ Κρονίωνι
IL.1,398	οἴη ἐν ἀθανάτοισιν ἀεικέα λοιγὸν ἀμῦναι,
IL.1,399	ὁππότε μιν ξυνδῆσαι Ὀλύμπιοι ἤθελον ἄλλοι
IL.1,400	Ἥρη τ' ἠδὲ Ποσειδάων καὶ Παλλὰς Ἀθήνη:
IL.1,401	ἀλλὰ σὺ τόν γ' ἐλθοῦσα θεὰ ὑπελύσαο δεσμῶν,
IL.1,402	„ὦχ' ἑκατόγχειρον καλέσασ' ἐς μακρὸν Ὄλυμπον,“
IL.1,403	ὃν Βριάρεων καλέουσι θεοί, ἄνδρες δέ τε πάντες
IL.1,404	Αἰγαίων', ὃ γὰρ αὖτε βίην οὗ πατρὸς ἀμείνων:
IL.1,405	ὅς ῥα παρὰ Κρονίωνι καθέζετο κύδεϊ γαίων:
IL.1,406	τὸν καὶ ὑπέδεισαν μάκαρες θεοὶ οὐδ' ἔτ' ἔδησαν.
IL.1,407	τῶν νῦν μιν μνήσασα παρέζεο καὶ λαβὲ γούνων
IL.1,408	αἴ κέν πως ἐθέλῃσιν ἐπὶ Τρώεσσιν ἀρῆξαι,
IL.1,409	τοὺς δὲ κατὰ πρύμνας τε καὶ ἀμφ' ἅλα ἔλσαι Ἀχαιοὺς
IL.1,410	κτεινομένους, ἵνα πάντες ἐπαύρωνται βασιλῆος,
IL.1,411	γνῷ δὲ καὶ Ἀτρεΐδης εὐρὺ κρείων Ἀγαμέμνων
IL.1,412	„ἣν ἄτην ὅ τ' ἄριστον Ἀχαιῶν οὐδὲν ἔτισεν.“
IL.1,413	τὸν δ' ἠμείβετ' ἔπειτα Θέτις κατὰ δάκρυ χέουσα:
IL.1,414	ὤ μοι τέκνον ἐμόν, τί νύ σ' ἔτρεφον αἰνὰ τεκοῦσα;
IL.1,415	αἴθ' ὄφελες παρὰ νηυσὶν ἀδάκρυτος καὶ ἀπήμων
IL.1,416	ἧσθαι, ἐπεί νύ τοι αἶσα μίνυνθά περ οὔ τι μάλα δήν:
IL.1,417	νῦν δ' ἅμα τ' ὠκύμορος καὶ ὀϊζυρὸς περὶ πάντων
IL.1,418	ἔπλεο: τώ σε κακῇ αἴσῃ τέκον ἐν μεγάροισι.
IL.1,419	τοῦτο δέ τοι ἐρέουσα ἔπος Διὶ τερπικεραύνῳ
IL.1,420	εἶμ' αὐτὴ πρὸς Ὄλυμπον ἀγάννιφον αἴ κε πίθηται.
IL.1,421	ἀλλὰ σὺ μὲν νῦν νηυσὶ παρήμενος ὠκυπόροισι
IL.1,422	μήνι' Ἀχαιοῖσιν, πολέμου δ' ἀποπαύεο πάμπαν:
IL.1,423	Ζεὺς γὰρ ἐς Ὠκεανὸν μετ' ἀμύμονας Αἰθιοπῆας
IL.1,424	χθιζὸς ἔβη κατὰ δαῖτα, θεοὶ δ' ἅμα πάντες ἕποντο:
IL.1,425	„δωδεκάτῃ δέ τοι αὖτις ἐλεύσεται Οὔλυμπον δέ,“
IL.1,426	καὶ τότ' ἔπειτά τοι εἶμι Διὸς ποτὶ χαλκοβατὲς δῶ,
IL.1,427	καί μιν γουνάσομαι καί μιν πείσεσθαι ὀΐω.
IL.1,428	ὣς ἄρα φωνήσασ' ἀπεβήσετο, τὸν δὲ λίπ' αὐτοῦ
IL.1,429	„χωόμενον κατὰ θυμὸν ἐϋζώνοιο γυναικὸσ“
IL.1,430	τήν ῥα βίῃ ἀέκοντος ἀπηύρων: αὐτὰρ Ὀδυσσεὺς
IL.1,431	ἐς Χρύσην ἵκανεν ἄγων ἱερὴν ἑκατόμβην.
IL.1,432	οἳ δ' ὅτε δὴ λιμένος πολυβενθέος ἐντὸς ἵκοντο
IL.1,433	ἱστία μὲν στείλαντο, θέσαν δ' ἐν νηῒ μελαίνῃ,
IL.1,434	ἱστὸν δ' ἱστοδόκῃ πέλασαν προτόνοισιν ὑφέντες
IL.1,435	καρπαλίμως, τὴν δ' εἰς ὅρμον προέρεσσαν ἐρετμοῖς.
IL.1,436	ἐκ δ' εὐνὰς ἔβαλον, κατὰ δὲ πρυμνήσι' ἔδησαν:
IL.1,437	ἐκ δὲ καὶ αὐτοὶ βαῖνον ἐπὶ ῥηγμῖνι θαλάσσης,
IL.1,438	ἐκ δ' ἑκατόμβην βῆσαν ἑκηβόλῳ Ἀπόλλωνι:
IL.1,439	ἐκ δὲ Χρυσηῒς νηὸς βῆ ποντοπόροιο.
IL.1,440	τὴν μὲν ἔπειτ' ἐπὶ βωμὸν ἄγων πολύμητις Ὀδυσσεὺς
IL.1,441	πατρὶ φίλῳ ἐν χερσὶ τίθει καί μιν προσέειπεν:
IL.1,442	ὦ Χρύση, πρό μ' ἔπεμψεν ἄναξ ἀνδρῶν Ἀγαμέμνων
IL.1,443	„παῖδά τε σοὶ ἀγέμεν, Φοίβῳ θ' ἱερὴν ἑκατόμβην“
IL.1,444	ῥέξαι ὑπὲρ Δαναῶν ὄφρ' ἱλασόμεσθα ἄνακτα,
IL.1,445	ὃς νῦν Ἀργείοισι πολύστονα κήδε' ἐφῆκεν.
IL.1,446	ὣς εἰπὼν ἐν χερσὶ τίθει, ὃ δὲ δέξατο χαίρων
IL.1,447	παῖδα φίλην: τοὶ δ' ὦκα θεῷ ἱερὴν ἑκατόμβην
IL.1,448	ἑξείης ἔστησαν ἐΰδμητον περὶ βωμόν,
IL.1,449	χερνίψαντο δ' ἔπειτα καὶ οὐλοχύτας ἀνέλοντο.
IL.1,450	τοῖσιν δὲ Χρύσης μεγάλ' εὔχετο χεῖρας ἀνασχών:
IL.1,451	κλῦθί μευ ἀργυρότοξ', ὃς Χρύσην ἀμφιβέβηκας
IL.1,452	Κίλλαν τε ζαθέην Τενέδοιό τε ἶφι ἀνάσσεις:
IL.1,453	ἦ μὲν δή ποτ' ἐμεῦ πάρος ἔκλυες εὐξαμένοιο,
IL.1,454	„τίμησας μὲν ἐμέ, μέγα δ' ἴψαο λαὸν Ἀχαιῶν:“
IL.1,455	ἠδ' ἔτι καὶ νῦν μοι τόδ' ἐπικρήηνον ἐέλδωρ:
IL.1,456	ἤδη νῦν Δαναοῖσιν ἀεικέα λοιγὸν ἄμυνον.
IL.1,457	ὣς ἔφατ' εὐχόμενος, τοῦ δ' ἔκλυε Φοῖβος Ἀπόλλων.
IL.1,458	αὐτὰρ ἐπεί ῥ' εὔξαντο καὶ οὐλοχύτας προβάλοντο,
IL.1,459	„αὐέρυσαν μὲν πρῶτα καὶ ἔσφαξαν καὶ ἔδειραν,“
IL.1,460	μηρούς τ' ἐξέταμον κατά τε κνίσῃ ἐκάλυψαν
IL.1,461	„δίπτυχα ποιήσαντες, ἐπ' αὐτῶν δ' ὠμοθέτησαν:“
IL.1,462	καῖε δ' ἐπὶ σχίζῃς ὁ γέρων, ἐπὶ δ' αἴθοπα οἶνον
IL.1,463	λεῖβε: νέοι δὲ παρ' αὐτὸν ἔχον πεμπώβολα χερσίν.
IL.1,464	αὐτὰρ ἐπεὶ κατὰ μῆρε κάη καὶ σπλάγχνα πάσαντο,
IL.1,465	μίστυλλόν τ' ἄρα τἆλλα καὶ ἀμφ' ὀβελοῖσιν ἔπειραν,
IL.1,466	ὤπτησάν τε περιφραδέως, ἐρύσαντό τε πάντα.
IL.1,467	„αὐτὰρ ἐπεὶ παύσαντο πόνου τετύκοντό τε δαῖτα“
IL.1,468	δαίνυντ', οὐδέ τι θυμὸς ἐδεύετο δαιτὸς ἐΐσης.
IL.1,469	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
IL.1,470	κοῦροι μὲν κρητῆρας ἐπεστέψαντο ποτοῖο,
IL.1,471	νώμησαν δ' ἄρα πᾶσιν ἐπαρξάμενοι δεπάεσσιν:
IL.1,472	„οἳ δὲ πανημέριοι μολπῇ θεὸν ἱλάσκοντο“
IL.1,473	„καλὸν ἀείδοντες παιήονα κοῦροι Ἀχαιῶν“
IL.1,474	μέλποντες ἑκάεργον: ὃ δὲ φρένα τέρπετ' ἀκούων.
IL.1,475	ἦμος δ' ἠέλιος κατέδυ καὶ ἐπὶ κνέφας ἦλθε,
IL.1,476	δὴ τότε κοιμήσαντο παρὰ πρυμνήσια νηός:
IL.1,477	„ἦμος δ' ἠριγένεια φάνη ῥοδοδάκτυλος Ἠώς,“
IL.1,478	καὶ τότ' ἔπειτ' ἀνάγοντο μετὰ στρατὸν εὐρὺν Ἀχαιῶν:
IL.1,479	τοῖσιν δ' ἴκμενον οὖρον ἵει ἑκάεργος Ἀπόλλων:
IL.1,480	οἳ δ' ἱστὸν στήσαντ' ἀνά θ' ἱστία λευκὰ πέτασσαν,
IL.1,481	ἐν δ' ἄνεμος πρῆσεν μέσον ἱστίον, ἀμφὶ δὲ κῦμα
IL.1,482	στείρῃ πορφύρεον μεγάλ' ἴαχε νηὸς ἰούσης:
IL.1,483	ἣ δ' ἔθεεν κατὰ κῦμα διαπρήσσουσα κέλευθον.
IL.1,484	αὐτὰρ ἐπεί ῥ' ἵκοντο κατὰ στρατὸν εὐρὺν Ἀχαιῶν,
IL.1,485	νῆα μὲν οἵ γε μέλαιναν ἐπ' ἠπείροιο ἔρυσσαν
IL.1,486	ὑψοῦ ἐπὶ ψαμάθοις, ὑπὸ δ' ἕρματα μακρὰ τάνυσσαν:
IL.1,487	αὐτοὶ δ' ἐσκίδναντο κατὰ κλισίας τε νέας τε.
IL.1,488	αὐτὰρ ὃ μήνιε νηυσὶ παρήμενος ὠκυπόροισι
IL.1,489	διογενὴς Πηλῆος υἱὸς πόδας ὠκὺς Ἀχιλλεύς:
IL.1,490	οὔτέ ποτ' εἰς ἀγορὴν πωλέσκετο κυδιάνειραν
IL.1,491	οὔτέ ποτ' ἐς πόλεμον, ἀλλὰ φθινύθεσκε φίλον κῆρ
IL.1,492	αὖθι μένων, ποθέεσκε δ' ἀϋτήν τε πτόλεμόν τε.
IL.1,493	„ἀλλ' ὅτε δή ῥ' ἐκ τοῖο δυωδεκάτη γένετ' ἠώς,“
IL.1,494	καὶ τότε δὴ πρὸς Ὄλυμπον ἴσαν θεοὶ αἰὲν ἐόντες
IL.1,495	πάντες ἅμα, Ζεὺς δ' ἦρχε: Θέτις δ' οὐ λήθετ' ἐφετμέων
IL.1,496	παιδὸς ἑοῦ, ἀλλ' ἥ γ' ἀνεδύσετο κῦμα θαλάσσης.
IL.1,497	„ἠερίη δ' ἀνέβη μέγαν οὐρανὸν Οὔλυμπόν τε.“
IL.1,498	εὗρεν δ' εὐρύοπα Κρονίδην ἄτερ ἥμενον ἄλλων
IL.1,499	ἀκροτάτῃ κορυφῇ πολυδειράδος Οὐλύμποιο:
IL.1,500	καί ῥα πάροιθ' αὐτοῖο καθέζετο, καὶ λάβε γούνων
IL.1,501	σκαιῇ, δεξιτερῇ δ' ἄρ' ὑπ' ἀνθερεῶνος ἑλοῦσα
IL.1,502	λισσομένη προσέειπε Δία Κρονίωνα ἄνακτα:
IL.1,503	Ζεῦ πάτερ εἴ ποτε δή σε μετ' ἀθανάτοισιν ὄνησα
IL.1,504	ἢ ἔπει ἢ ἔργῳ, τόδε μοι κρήηνον ἐέλδωρ:
IL.1,505	τίμησόν μοι υἱὸν ὃς ὠκυμορώτατος ἄλλων
IL.1,506	ἔπλετ': ἀτάρ μιν νῦν γε ἄναξ ἀνδρῶν Ἀγαμέμνων
IL.1,507	ἠτίμησεν: ἑλὼν γὰρ ἔχει γέρας αὐτὸς ἀπούρας.
IL.1,508	ἀλλὰ σύ πέρ μιν τῖσον Ὀλύμπιε μητίετα Ζεῦ:
IL.1,509	τόφρα δ' ἐπὶ Τρώεσσι τίθει κράτος ὄφρ' ἂν Ἀχαιοὶ
IL.1,510	υἱὸν ἐμὸν τίσωσιν ὀφέλλωσίν τέ ἑ τιμῇ.
IL.1,511	ὣς φάτο: τὴν δ' οὔ τι προσέφη νεφεληγερέτα Ζεύς,
IL.1,512	ἀλλ' ἀκέων δὴν ἧστο: Θέτις δ' ὡς ἥψατο γούνων
IL.1,513	ὣς ἔχετ' ἐμπεφυυῖα, καὶ εἴρετο δεύτερον αὖτις:
IL.1,514	νημερτὲς μὲν δή μοι ὑπόσχεο καὶ κατάνευσον
IL.1,515	ἢ ἀπόειπ', ἐπεὶ οὔ τοι ἔπι δέος, ὄφρ' ἐῢ εἰδέω
IL.1,516	ὅσσον ἐγὼ μετὰ πᾶσιν ἀτιμοτάτη θεός εἰμι.
IL.1,517	τὴν δὲ μέγ' ὀχθήσας προσέφη νεφεληγερέτα Ζεύς:
IL.1,518	ἦ δὴ λοίγια ἔργ' ὅ τέ μ' ἐχθοδοπῆσαι ἐφήσεις
IL.1,519	Ἥρῃ ὅτ' ἄν μ' ἐρέθῃσιν ὀνειδείοις ἐπέεσσιν:
IL.1,520	ἣ δὲ καὶ αὔτως μ' αἰεὶ ἐν ἀθανάτοισι θεοῖσι
IL.1,521	νεικεῖ, καί τέ μέ φησι μάχῃ Τρώεσσιν ἀρήγειν.
IL.1,522	ἀλλὰ σὺ μὲν νῦν αὖτις ἀπόστιχε μή τι νοήσῃ
IL.1,523	Ἥρη: ἐμοὶ δέ κε ταῦτα μελήσεται ὄφρα τελέσσω:
IL.1,524	εἰ δ' ἄγε τοι κεφαλῇ κατανεύσομαι ὄφρα πεποίθῃς:
IL.1,525	τοῦτο γὰρ ἐξ ἐμέθεν γε μετ' ἀθανάτοισι μέγιστον
IL.1,526	„τέκμωρ: οὐ γὰρ ἐμὸν παλινάγρετον οὐδ' ἀπατηλὸν“
IL.1,527	οὐδ' ἀτελεύτητον ὅ τί κεν κεφαλῇ κατανεύσω.
IL.1,528	ἦ καὶ κυανέῃσιν ἐπ' ὀφρύσι νεῦσε Κρονίων:
IL.1,529	ἀμβρόσιαι δ' ἄρα χαῖται ἐπερρώσαντο ἄνακτος
IL.1,530	κρατὸς ἀπ' ἀθανάτοιο: μέγαν δ' ἐλέλιξεν Ὄλυμπον.
IL.1,531	τώ γ' ὣς βουλεύσαντε διέτμαγεν: ἣ μὲν ἔπειτα
IL.1,532	εἰς ἅλα ἆλτο βαθεῖαν ἀπ' αἰγλήεντος Ὀλύμπου,
IL.1,533	Ζεὺς δὲ ἑὸν πρὸς δῶμα: θεοὶ δ' ἅμα πάντες ἀνέσταν
IL.1,534	ἐξ ἑδέων σφοῦ πατρὸς ἐναντίον: οὐδέ τις ἔτλη
IL.1,535	μεῖναι ἐπερχόμενον, ἀλλ' ἀντίοι ἔσταν ἅπαντες.
IL.1,536	ὣς ὃ μὲν ἔνθα καθέζετ' ἐπὶ θρόνου: οὐδέ μιν Ἥρη
IL.1,537	ἠγνοίησεν ἰδοῦσ' ὅτι οἱ συμφράσσατο βουλὰς
IL.1,538	ἀργυρόπεζα Θέτις θυγάτηρ ἁλίοιο γέροντος.
IL.1,539	αὐτίκα κερτομίοισι Δία Κρονίωνα προσηύδα:
IL.1,540	τίς δ' αὖ τοι δολομῆτα θεῶν συμφράσσατο βουλάς;
IL.1,541	αἰεί τοι φίλον ἐστὶν ἐμεῦ ἀπὸ νόσφιν ἐόντα
IL.1,542	κρυπτάδια φρονέοντα δικαζέμεν: οὐδέ τί πώ μοι
IL.1,543	πρόφρων τέτληκας εἰπεῖν ἔπος ὅττι νοήσῃς.
IL.1,544	τὴν δ' ἠμείβετ' ἔπειτα πατὴρ ἀνδρῶν τε θεῶν τε:
IL.1,545	Ἥρη μὴ δὴ πάντας ἐμοὺς ἐπιέλπεο μύθους
IL.1,546	εἰδήσειν: χαλεποί τοι ἔσοντ' ἀλόχῳ περ ἐούσῃ:
IL.1,547	ἀλλ' ὃν μέν κ' ἐπιεικὲς ἀκουέμεν οὔ τις ἔπειτα
IL.1,548	οὔτε θεῶν πρότερος τὸν εἴσεται οὔτ' ἀνθρώπων:
IL.1,549	ὃν δέ κ' ἐγὼν ἀπάνευθε θεῶν ἐθέλωμι νοῆσαι
IL.1,550	μή τι σὺ ταῦτα ἕκαστα διείρεο μηδὲ μετάλλα.
IL.1,551	τὸν δ' ἠμείβετ' ἔπειτα βοῶπις πότνια Ἥρη:
IL.1,552	αἰνότατε Κρονίδη ποῖον τὸν μῦθον ἔειπες;
IL.1,553	καὶ λίην σε πάρος γ' οὔτ' εἴρομαι οὔτε μεταλλῶ,
IL.1,554	ἀλλὰ μάλ' εὔκηλος τὰ φράζεαι ἅσσ' ἐθέλῃσθα.
IL.1,555	νῦν δ' αἰνῶς δείδοικα κατὰ φρένα μή σε παρείπῃ
IL.1,556	ἀργυρόπεζα Θέτις θυγάτηρ ἁλίοιο γέροντος:
IL.1,557	ἠερίη γὰρ σοί γε παρέζετο καὶ λάβε γούνων:
IL.1,558	τῇ σ' ὀΐω κατανεῦσαι ἐτήτυμον ὡς Ἀχιλῆα
IL.1,559	τιμήσῃς, ὀλέσῃς δὲ πολέας ἐπὶ νηυσὶν Ἀχαιῶν.
IL.1,560	τὴν δ' ἀπαμειβόμενος προσέφη νεφεληγερέτα Ζεύς:
IL.1,561	δαιμονίη αἰεὶ μὲν ὀΐεαι οὐδέ σε λήθω:
IL.1,562	πρῆξαι δ' ἔμπης οὔ τι δυνήσεαι, ἀλλ' ἀπὸ θυμοῦ
IL.1,563	μᾶλλον ἐμοὶ ἔσεαι: τὸ δέ τοι καὶ ῥίγιον ἔσται.
IL.1,564	εἰ δ' οὕτω τοῦτ' ἐστὶν ἐμοὶ μέλλει φίλον εἶναι:
IL.1,565	ἀλλ' ἀκέουσα κάθησο, ἐμῷ δ' ἐπιπείθεο μύθῳ,
IL.1,566	μή νύ τοι οὐ χραίσμωσιν ὅσοι θεοί εἰσ' ἐν Ὀλύμπῳ
IL.1,567	ἆσσον ἰόνθ', ὅτε κέν τοι ἀάπτους χεῖρας ἐφείω.
IL.1,568	ὣς ἔφατ' ἔδεισεν δὲ βοῶπις πότνια Ἥρη,
IL.1,569	καί ῥ' ἀκέουσα καθῆστο ἐπιγνάμψασα φίλον κῆρ:
IL.1,570	ὄχθησαν δ' ἀνὰ δῶμα Διὸς θεοὶ Οὐρανίωνες:
IL.1,571	τοῖσιν δ' Ἥφαιστος κλυτοτέχνης ἦρχ' ἀγορεύειν
IL.1,572	μητρὶ φίλῃ ἐπίηρα φέρων λευκωλένῳ Ἥρῃ:
IL.1,573	ἦ δὴ λοίγια ἔργα τάδ' ἔσσεται οὐδ' ἔτ' ἀνεκτά,
IL.1,574	εἰ δὴ σφὼ ἕνεκα θνητῶν ἐριδαίνετον ὧδε,
IL.1,575	ἐν δὲ θεοῖσι κολῳὸν ἐλαύνετον: οὐδέ τι δαιτὸς
IL.1,576	ἐσθλῆς ἔσσεται ἦδος, ἐπεὶ τὰ χερείονα νικᾷ.
IL.1,577	μητρὶ δ' ἐγὼ παράφημι καὶ αὐτῇ περ νοεούσῃ
IL.1,578	„πατρὶ φίλῳ ἐπίηρα φέρειν Διί, ὄφρα μὴ αὖτε“
IL.1,579	νεικείῃσι πατήρ, σὺν δ' ἡμῖν δαῖτα ταράξῃ.
IL.1,580	εἴ περ γάρ κ' ἐθέλῃσιν Ὀλύμπιος ἀστεροπητὴς
IL.1,581	ἐξ ἑδέων στυφελίξαι: ὃ γὰρ πολὺ φέρτατός ἐστιν.
IL.1,582	ἀλλὰ σὺ τὸν ἐπέεσσι καθάπτεσθαι μαλακοῖσιν:
IL.1,583	αὐτίκ' ἔπειθ' ἵλαος Ὀλύμπιος ἔσσεται ἡμῖν.
IL.1,584	ὣς ἄρ' ἔφη καὶ ἀναΐξας δέπας ἀμφικύπελλον
IL.1,585	μητρὶ φίλῃ ἐν χειρὶ τίθει καί μιν προσέειπε:
IL.1,586	τέτλαθι μῆτερ ἐμή, καὶ ἀνάσχεο κηδομένη περ,
IL.1,587	μή σε φίλην περ ἐοῦσαν ἐν ὀφθαλμοῖσιν ἴδωμαι
IL.1,588	θεινομένην, τότε δ' οὔ τι δυνήσομαι ἀχνύμενός περ
IL.1,589	χραισμεῖν: ἀργαλέος γὰρ Ὀλύμπιος ἀντιφέρεσθαι:
IL.1,590	ἤδη γάρ με καὶ ἄλλοτ' ἀλεξέμεναι μεμαῶτα
IL.1,591	ῥῖψε ποδὸς τετάγων ἀπὸ βηλοῦ θεσπεσίοιο,
IL.1,592	πᾶν δ' ἦμαρ φερόμην, ἅμα δ' ἠελίῳ καταδύντι
IL.1,593	κάππεσον ἐν Λήμνῳ, ὀλίγος δ' ἔτι θυμὸς ἐνῆεν:
IL.1,594	ἔνθά με Σίντιες ἄνδρες ἄφαρ κομίσαντο πεσόντα.
IL.1,595	ὣς φάτο, μείδησεν δὲ θεὰ λευκώλενος Ἥρη,
IL.1,596	μειδήσασα δὲ παιδὸς ἐδέξατο χειρὶ κύπελλον:
IL.1,597	αὐτὰρ ὃ τοῖς ἄλλοισι θεοῖς ἐνδέξια πᾶσιν
IL.1,598	οἰνοχόει γλυκὺ νέκταρ ἀπὸ κρητῆρος ἀφύσσων:
IL.1,599	ἄσβεστος δ' ἄρ' ἐνῶρτο γέλως μακάρεσσι θεοῖσιν
IL.1,600	ὡς ἴδον Ἥφαιστον διὰ δώματα ποιπνύοντα.
IL.1,601	ὣς τότε μὲν πρόπαν ἦμαρ ἐς ἠέλιον καταδύντα
IL.1,602	δαίνυντ', οὐδέ τι θυμὸς ἐδεύετο δαιτὸς ἐΐσης,
IL.1,603	οὐ μὲν φόρμιγγος περικαλλέος ἣν ἔχ' Ἀπόλλων,
IL.1,604	Μουσάων θ' αἳ ἄειδον ἀμειβόμεναι ὀπὶ καλῇ.
IL.1,605	αὐτὰρ ἐπεὶ κατέδυ λαμπρὸν φάος ἠελίοιο,
IL.1,606	οἳ μὲν κακκείοντες ἔβαν οἶκον δὲ ἕκαστος,
IL.1,607	ἧχι ἑκάστῳ δῶμα περικλυτὸς ἀμφιγυήεις
IL.1,608	Ἥφαιστος ποίησεν ἰδυίῃσι πραπίδεσσι:
IL.1,609	Ζεὺς δὲ πρὸς ὃν λέχος ἤϊ' Ὀλύμπιος ἀστεροπητής,
IL.1,610	ἔνθα πάρος κοιμᾶθ' ὅτε μιν γλυκὺς ὕπνος ἱκάνοι:
IL.1,611	ἔνθα καθεῦδ' ἀναβάς, παρὰ δὲ χρυσόθρονος Ἥρη.
IL.2,1	Ἄλλοι μέν ῥα θεοί τε καὶ ἀνέρες ἱπποκορυσταὶ
IL.2,2	„εὗδον παννύχιοι, Δία δ' οὐκ ἔχε νήδυμος ὕπνος,“
IL.2,3	ἀλλ' ὅ γε μερμήριζε κατὰ φρένα ὡς Ἀχιλῆα
IL.2,4	τιμήσῃ, ὀλέσῃ δὲ πολέας ἐπὶ νηυσὶν Ἀχαιῶν.
IL.2,5	ἧδε δέ οἱ κατὰ θυμὸν ἀρίστη φαίνετο βουλή,
IL.2,6	„πέμψαι ἐπ' Ἀτρεΐδῃ Ἀγαμέμνονι οὖλον ὄνειρον:“
IL.2,7	καί μιν φωνήσας ἔπεα πτερόεντα προσηύδα:
IL.2,8	„βάσκ' ἴθι οὖλε ὄνειρε θοὰς ἐπὶ νῆας Ἀχαιῶν:“
IL.2,9	ἐλθὼν ἐς κλισίην Ἀγαμέμνονος Ἀτρεΐδαο
IL.2,10	„πάντα μάλ' ἀτρεκέως ἀγορευέμεν ὡς ἐπιτέλλω:“
IL.2,11	θωρῆξαί ἑ κέλευε κάρη κομόωντας Ἀχαιοὺς
IL.2,12	πανσυδίῃ: νῦν γάρ κεν ἕλοι πόλιν εὐρυάγυιαν
IL.2,13	Τρώων: οὐ γὰρ ἔτ' ἀμφὶς Ὀλύμπια δώματ' ἔχοντες
IL.2,14	ἀθάνατοι φράζονται: ἐπέγναμψεν γὰρ ἅπαντας
IL.2,15	Ἥρη λισσομένη, Τρώεσσι δὲ κήδε' ἐφῆπται.
IL.2,16	ὣς φάτο, βῆ δ' ἄρ' ὄνειρος ἐπεὶ τὸν μῦθον ἄκουσε:
IL.2,17	καρπαλίμως δ' ἵκανε θοὰς ἐπὶ νῆας Ἀχαιῶν,
IL.2,18	βῆ δ' ἄρ' ἐπ' Ἀτρεΐδην Ἀγαμέμνονα: τὸν δὲ κίχανεν
IL.2,19	εὕδοντ' ἐν κλισίῃ, περὶ δ' ἀμβρόσιος κέχυθ' ὕπνος.
IL.2,20	στῆ δ' ἄρ' ὑπὲρ κεφαλῆς Νηληΐῳ υἷι ἐοικώς
IL.2,21	Νέστορι, τόν ῥα μάλιστα γερόντων τῖ' Ἀγαμέμνων:
IL.2,22	τῷ μιν ἐεισάμενος προσεφώνεε θεῖος ὄνειρος:
IL.2,23	εὕδεις Ἀτρέος υἱὲ δαΐφρονος ἱπποδάμοιο:
IL.2,24	οὐ χρὴ παννύχιον εὕδειν βουληφόρον ἄνδρα
IL.2,25	ᾧ λαοί τ' ἐπιτετράφαται καὶ τόσσα μέμηλε:
IL.2,26	νῦν δ' ἐμέθεν ξύνες ὦκα: Διὸς δέ τοι ἄγγελός εἰμι,
IL.2,27	ὃς σεῦ ἄνευθεν ἐὼν μέγα κήδεται ἠδ' ἐλεαίρει.
IL.2,28	θωρῆξαί σε κέλευσε κάρη κομόωντας Ἀχαιοὺς
IL.2,29	πανσυδίῃ: νῦν γάρ κεν ἕλοις πόλιν εὐρυάγυιαν
IL.2,30	Τρώων: οὐ γὰρ ἔτ' ἀμφὶς Ὀλύμπια δώματ' ἔχοντες
IL.2,31	ἀθάνατοι φράζονται: ἐπέγναμψεν γὰρ ἅπαντας
IL.2,32	Ἥρη λισσομένη, Τρώεσσι δὲ κήδε' ἐφῆπται
IL.2,33	ἐκ Διός: ἀλλὰ σὺ σῇσιν ἔχε φρεσί, μηδέ σε λήθη
IL.2,34	αἱρείτω εὖτ' ἄν σε μελίφρων ὕπνος ἀνήῃ.
IL.2,35	ὣς ἄρα φωνήσας ἀπεβήσετο, τὸν δὲ λίπ' αὐτοῦ
IL.2,36	„τὰ φρονέοντ' ἀνὰ θυμὸν ἅ ῥ' οὐ τελέεσθαι ἔμελλον:“
IL.2,37	φῆ γὰρ ὅ γ' αἱρήσειν Πριάμου πόλιν ἤματι κείνῳ
IL.2,38	νήπιος, οὐδὲ τὰ ᾔδη ἅ ῥα Ζεὺς μήδετο ἔργα:
IL.2,39	θήσειν γὰρ ἔτ' ἔμελλεν ἐπ' ἄλγεά τε στοναχάς τε
IL.2,40	Τρωσί τε καὶ Δαναοῖσι διὰ κρατερὰς ὑσμίνας.
IL.2,41	„ἔγρετο δ' ἐξ ὕπνου, θείη δέ μιν ἀμφέχυτ' ὀμφή:“
IL.2,42	ἕζετο δ' ὀρθωθείς, μαλακὸν δ' ἔνδυνε χιτῶνα
IL.2,43	καλὸν νηγάτεον, περὶ δὲ μέγα βάλλετο φᾶρος:
IL.2,44	ποσσὶ δ' ὑπὸ λιπαροῖσιν ἐδήσατο καλὰ πέδιλα,
IL.2,45	„ἀμφὶ δ' ἄρ' ὤμοισιν βάλετο ξίφος ἀργυρόηλον:“
IL.2,46	εἵλετο δὲ σκῆπτρον πατρώϊον ἄφθιτον αἰεὶ
IL.2,47	σὺν τῷ ἔβη κατὰ νῆας Ἀχαιῶν χαλκοχιτώνων:
IL.2,48	ἠὼς μέν ῥα θεὰ προσεβήσετο μακρὸν Ὄλυμπον
IL.2,49	„Ζηνὶ φόως ἐρέουσα καὶ ἄλλοις ἀθανάτοισιν:“
IL.2,50	αὐτὰρ ὃ κηρύκεσσι λιγυφθόγγοισι κέλευσε
IL.2,51	κηρύσσειν ἀγορὴν δὲ κάρη κομόωντας Ἀχαιούς:
IL.2,52	οἳ μὲν ἐκήρυσσον, τοὶ δ' ἠγείροντο μάλ' ὦκα:
IL.2,53	βουλὴν δὲ πρῶτον μεγαθύμων ἷζε γερόντων
IL.2,54	Νεστορέῃ παρὰ νηῒ Πυλοιγενέος βασιλῆος:
IL.2,55	„τοὺς ὅ γε συγκαλέσας πυκινὴν ἀρτύνετο βουλήν:“
IL.2,56	κλῦτε φίλοι: θεῖός μοι ἐνύπνιον ἦλθεν ὄνειρος
IL.2,57	ἀμβροσίην διὰ νύκτα: μάλιστα δὲ Νέστορι δίῳ
IL.2,58	εἶδός τε μέγεθός τε φυήν τ' ἄγχιστα ἐῴκει:
IL.2,59	στῆ δ' ἄρ' ὑπὲρ κεφαλῆς καί με πρὸς μῦθον ἔειπεν:
IL.2,60	εὕδεις Ἀτρέος υἱὲ δαΐφρονος ἱπποδάμοιο:
IL.2,61	οὐ χρὴ παννύχιον εὕδειν βουληφόρον ἄνδρα,
IL.2,62	ᾧ λαοί τ' ἐπιτετράφαται καὶ τόσσα μέμηλε:
IL.2,63	νῦν δ' ἐμέθεν ξύνες ὦκα: Διὸς δέ τοι ἄγγελός εἰμι,
IL.2,64	ὃς σεῦ ἄνευθεν ἐὼν μέγα κήδεται ἠδ' ἐλεαίρει:
IL.2,65	θωρῆξαί σε κέλευσε κάρη κομόωντας Ἀχαιοὺς
IL.2,66	πανσυδίῃ: νῦν γάρ κεν ἕλοις πόλιν εὐρυάγυιαν
IL.2,67	Τρώων: οὐ γὰρ ἔτ' ἀμφὶς Ὀλύμπια δώματ' ἔχοντες
IL.2,68	ἀθάνατοι φράζονται: ἐπέγναμψεν γὰρ ἅπαντας
IL.2,69	Ἥρη λισσομένη, Τρώεσσι δὲ κήδε' ἐφῆπται
IL.2,70	„ἐκ Διός: ἀλλὰ σὺ σῇσιν ἔχε φρεσίν: ὣς ὃ μὲν εἰπὼν“
IL.2,71	ᾤχετ' ἀποπτάμενος, ἐμὲ δὲ γλυκὺς ὕπνος ἀνῆκεν.
IL.2,72	ἀλλ' ἄγετ' αἴ κέν πως θωρήξομεν υἷας Ἀχαιῶν:
IL.2,73	πρῶτα δ' ἐγὼν ἔπεσιν πειρήσομαι, ἣ θέμις ἐστί,
IL.2,74	καὶ φεύγειν σὺν νηυσὶ πολυκλήϊσι κελεύσω:
IL.2,75	ὑμεῖς δ' ἄλλοθεν ἄλλος ἐρητύειν ἐπέεσσιν.
IL.2,76	ἤτοι ὅ γ' ὣς εἰπὼν κατ' ἄρ' ἕζετο, τοῖσι δ' ἀνέστη
IL.2,77	Νέστωρ, ὅς ῥα Πύλοιο ἄναξ ἦν ἠμαθόεντος,
IL.2,78	ὅ σφιν ἐὺ φρονέων ἀγορήσατο καὶ μετέειπεν:
IL.2,79	ὦ φίλοι Ἀργείων ἡγήτορες ἠδὲ μέδοντες
IL.2,80	εἰ μέν τις τὸν ὄνειρον Ἀχαιῶν ἄλλος ἔνισπε
IL.2,81	ψεῦδός κεν φαῖμεν καὶ νοσφιζοίμεθα μᾶλλον:
IL.2,82	νῦν δ' ἴδεν ὃς μέγ' ἄριστος Ἀχαιῶν εὔχεται εἶναι:
IL.2,83	ἀλλ' ἄγετ' αἴ κέν πως θωρήξομεν υἷας Ἀχαιῶν.
IL.2,84	ὣς ἄρα φωνήσας βουλῆς ἐξῆρχε νέεσθαι,
IL.2,85	οἳ δ' ἐπανέστησαν πείθοντό τε ποιμένι λαῶν
IL.2,86	σκηπτοῦχοι βασιλῆες: ἐπεσσεύοντο δὲ λαοί.
IL.2,87	ἠΰτε ἔθνεα εἶσι μελισσάων ἁδινάων
IL.2,88	πέτρης ἐκ γλαφυρῆς αἰεὶ νέον ἐρχομενάων,
IL.2,89	βοτρυδὸν δὲ πέτονται ἐπ' ἄνθεσιν εἰαρινοῖσιν:
IL.2,90	αἳ μέν τ' ἔνθα ἅλις πεποτήαται, αἳ δέ τε ἔνθα:
IL.2,91	ὣς τῶν ἔθνεα πολλὰ νεῶν ἄπο καὶ κλισιάων
IL.2,92	ἠϊόνος προπάροιθε βαθείης ἐστιχόωντο
IL.2,93	ἰλαδὸν εἰς ἀγορήν: μετὰ δέ σφισιν ὄσσα δεδήει
IL.2,94	ὀτρύνουσ' ἰέναι Διὸς ἄγγελος: οἳ δ' ἀγέροντο.
IL.2,95	τετρήχει δ' ἀγορή, ὑπὸ δὲ στεναχίζετο γαῖα
IL.2,96	λαῶν ἱζόντων, ὅμαδος δ' ἦν: ἐννέα δέ σφεας
IL.2,97	κήρυκες βοόωντες ἐρήτυον, εἴ ποτ' ἀϋτῆς
IL.2,98	σχοίατ', ἀκούσειαν δὲ διοτρεφέων βασιλήων.
IL.2,99	σπουδῇ δ' ἕζετο λαός, ἐρήτυθεν δὲ καθ' ἕδρας
IL.2,100	παυσάμενοι κλαγγῆς: ἀνὰ δὲ κρείων Ἀγαμέμνων
IL.2,101	ἔστη σκῆπτρον ἔχων τὸ μὲν Ἥφαιστος κάμε τεύχων.
IL.2,102	Ἥφαιστος μὲν δῶκε Διὶ Κρονίωνι ἄνακτι,
IL.2,103	αὐτὰρ ἄρα Ζεὺς δῶκε διακτόρῳ ἀργεϊφόντῃ:
IL.2,104	Ἑρμείας δὲ ἄναξ δῶκεν Πέλοπι πληξίππῳ,
IL.2,105	αὐτὰρ ὃ αὖτε Πέλοψ δῶκ' Ἀτρέϊ ποιμένι λαῶν,
IL.2,106	„Ἀτρεὺς δὲ θνῄσκων ἔλιπεν πολύαρνι Θυέστῃ,“
IL.2,107	„αὐτὰρ ὃ αὖτε Θυέστ' Ἀγαμέμνονι λεῖπε φορῆναι,“
IL.2,108	„πολλῇσιν νήσοισι καὶ Ἄργεϊ παντὶ ἀνάσσειν.“
IL.2,109	„τῷ ὅ γ' ἐρεισάμενος ἔπε' Ἀργείοισι μετηύδα:“
IL.2,110	ὦ φίλοι ἥρωες Δαναοὶ θεράποντες Ἄρηος
IL.2,111	Ζεύς με μέγα Κρονίδης ἄτῃ ἐνέδησε βαρείῃ
IL.2,112	σχέτλιος, ὃς πρὶν μέν μοι ὑπέσχετο καὶ κατένευσεν
IL.2,113	Ἴλιον ἐκπέρσαντ' εὐτείχεον ἀπονέεσθαι,
IL.2,114	νῦν δὲ κακὴν ἀπάτην βουλεύσατο, καί με κελεύει
IL.2,115	δυσκλέα Ἄργος ἱκέσθαι, ἐπεὶ πολὺν ὤλεσα λαόν.
IL.2,116	οὕτω που Διὶ μέλλει ὑπερμενέϊ φίλον εἶναι,
IL.2,117	ὃς δὴ πολλάων πολίων κατέλυσε κάρηνα
IL.2,118	ἠδ' ἔτι καὶ λύσει: τοῦ γὰρ κράτος ἐστὶ μέγιστον.
IL.2,119	αἰσχρὸν γὰρ τόδε γ' ἐστὶ καὶ ἐσσομένοισι πυθέσθαι
IL.2,120	μὰψ οὕτω τοιόνδε τοσόνδε τε λαὸν Ἀχαιῶν
IL.2,121	ἄπρηκτον πόλεμον πολεμίζειν ἠδὲ μάχεσθαι
IL.2,122	ἀνδράσι παυροτέροισι, τέλος δ' οὔ πώ τι πέφανται:
IL.2,123	εἴ περ γάρ κ' ἐθέλοιμεν Ἀχαιοί τε Τρῶές τε
IL.2,124	ὅρκια πιστὰ ταμόντες ἀριθμηθήμεναι ἄμφω,
IL.2,125	„Τρῶας μὲν λέξασθαι ἐφέστιοι ὅσσοι ἔασιν,“
IL.2,126	ἡμεῖς δ' ἐς δεκάδας διακοσμηθεῖμεν Ἀχαιοί,
IL.2,127	Τρώων δ' ἄνδρα ἕκαστοι ἑλοίμεθα οἰνοχοεύειν,
IL.2,128	πολλαί κεν δεκάδες δευοίατο οἰνοχόοιο.
IL.2,129	τόσσον ἐγώ φημι πλέας ἔμμεναι υἷας Ἀχαιῶν
IL.2,130	Τρώων, οἳ ναίουσι κατὰ πτόλιν: ἀλλ' ἐπίκουροι
IL.2,131	πολλέων ἐκ πολίων ἐγχέσπαλοι ἄνδρες ἔασιν,
IL.2,132	οἵ με μέγα πλάζουσι καὶ οὐκ εἰῶσ' ἐθέλοντα
IL.2,133	Ἰλίου ἐκπέρσαι εὖ ναιόμενον πτολίεθρον.
IL.2,134	ἐννέα δὴ βεβάασι Διὸς μεγάλου ἐνιαυτοί,
IL.2,135	καὶ δὴ δοῦρα σέσηπε νεῶν καὶ σπάρτα λέλυνται:
IL.2,136	αἳ δέ που ἡμέτεραί τ' ἄλοχοι καὶ νήπια τέκνα
IL.2,137	εἵατ' ἐνὶ μεγάροις ποτιδέγμεναι: ἄμμι δὲ ἔργον
IL.2,138	αὔτως ἀκράαντον οὗ εἵνεκα δεῦρ' ἱκόμεσθα.
IL.2,139	ἀλλ' ἄγεθ' ὡς ἂν ἐγὼ εἴπω πειθώμεθα πάντες:
IL.2,140	φεύγωμεν σὺν νηυσὶ φίλην ἐς πατρίδα γαῖαν:
IL.2,141	οὐ γὰρ ἔτι Τροίην αἱρήσομεν εὐρυάγυιαν.
IL.2,142	ὣς φάτο, τοῖσι δὲ θυμὸν ἐνὶ στήθεσσιν ὄρινε
IL.2,143	πᾶσι μετὰ πληθὺν ὅσοι οὐ βουλῆς ἐπάκουσαν:
IL.2,144	κινήθη δ' ἀγορὴ φὴ κύματα μακρὰ θαλάσσης
IL.2,145	πόντου Ἰκαρίοιο, τὰ μέν τ' Εὖρός τε Νότος τε
IL.2,146	ὤρορ' ἐπαΐξας πατρὸς Διὸς ἐκ νεφελάων.
IL.2,147	ὡς δ' ὅτε κινήσῃ Ζέφυρος βαθὺ λήϊον ἐλθὼν
IL.2,148	„λάβρος ἐπαιγίζων, ἐπί τ' ἠμύει ἀσταχύεσσιν,“
IL.2,149	ὣς τῶν πᾶσ' ἀγορὴ κινήθη: τοὶ δ' ἀλαλητῷ
IL.2,150	νῆας ἔπ' ἐσσεύοντο, ποδῶν δ' ὑπένερθε κονίη
IL.2,151	ἵστατ' ἀειρομένη: τοὶ δ' ἀλλήλοισι κέλευον
IL.2,152	ἅπτεσθαι νηῶν ἠδ' ἑλκέμεν εἰς ἅλα δῖαν,
IL.2,153	οὐρούς τ' ἐξεκάθαιρον: ἀϋτὴ δ' οὐρανὸν ἷκεν
IL.2,154	οἴκαδε ἱεμένων: ὑπὸ δ' ᾕρεον ἕρματα νηῶν.
IL.2,155	ἔνθά κεν Ἀργείοισιν ὑπέρμορα νόστος ἐτύχθη
IL.2,156	εἰ μὴ Ἀθηναίην Ἥρη πρὸς μῦθον ἔειπεν:
IL.2,157	ὢ πόποι αἰγιόχοιο Διὸς τέκος Ἀτρυτώνη,
IL.2,158	οὕτω δὴ οἶκον δὲ φίλην ἐς πατρίδα γαῖαν
IL.2,159	Ἀργεῖοι φεύξονται ἐπ' εὐρέα νῶτα θαλάσσης,
IL.2,160	κὰδ δέ κεν εὐχωλὴν Πριάμῳ καὶ Τρωσὶ λίποιεν
IL.2,161	„Ἀργείην Ἑλένην, ἧς εἵνεκα πολλοὶ Ἀχαιῶν“
IL.2,162	ἐν Τροίῃ ἀπόλοντο φίλης ἀπὸ πατρίδος αἴης:
IL.2,163	ἀλλ' ἴθι νῦν κατὰ λαὸν Ἀχαιῶν χαλκοχιτώνων:
IL.2,164	σοῖς ἀγανοῖς ἐπέεσσιν ἐρήτυε φῶτα ἕκαστον,
IL.2,165	μηδὲ ἔα νῆας ἅλα δ' ἑλκέμεν ἀμφιελίσσας.
IL.2,166	ὣς ἔφατ', οὐδ' ἀπίθησε θεὰ γλαυκῶπις Ἀθήνη,
IL.2,167	„βῆ δὲ κατ' Οὐλύμποιο καρήνων ἀΐξασα:“
IL.2,168	καρπαλίμως δ' ἵκανε θοὰς ἐπὶ νῆας Ἀχαιῶν.
IL.2,169	εὗρεν ἔπειτ' Ὀδυσῆα Διὶ μῆτιν ἀτάλαντον
IL.2,170	ἐσταότ': οὐδ' ὅ γε νηὸς ἐϋσσέλμοιο μελαίνης
IL.2,171	ἅπτετ', ἐπεί μιν ἄχος κραδίην καὶ θυμὸν ἵκανεν:
IL.2,172	ἀγχοῦ δ' ἱσταμένη προσέφη γλαυκῶπις Ἀθήνη:
IL.2,173	διογενὲς Λαερτιάδη πολυμήχαν' Ὀδυσσεῦ,
IL.2,174	οὕτω δὴ οἶκον δὲ φίλην ἐς πατρίδα γαῖαν
IL.2,175	φεύξεσθ' ἐν νήεσσι πολυκλήϊσι πεσόντες,
IL.2,176	κὰδ δέ κεν εὐχωλὴν Πριάμῳ καὶ Τρωσὶ λίποιτε
IL.2,177	Ἀργείην Ἑλένην, ἧς εἵνεκα πολλοὶ Ἀχαιῶν
IL.2,178	ἐν Τροίῃ ἀπόλοντο φίλης ἀπὸ πατρίδος αἴης;
IL.2,179	ἀλλ' ἴθι νῦν κατὰ λαὸν Ἀχαιῶν, μηδ' ἔτ' ἐρώει,
IL.2,180	σοῖς δ' ἀγανοῖς ἐπέεσσιν ἐρήτυε φῶτα ἕκαστον,
IL.2,181	μηδὲ ἔα νῆας ἅλα δ' ἑλκέμεν ἀμφιελίσσας.
IL.2,182	ὣς φάθ', ὃ δὲ ξυνέηκε θεᾶς ὄπα φωνησάσης,
IL.2,183	βῆ δὲ θέειν, ἀπὸ δὲ χλαῖναν βάλε: τὴν δὲ κόμισσε
IL.2,184	„κῆρυξ Εὐρυβάτης Ἰθακήσιος ὅς οἱ ὀπήδει:“
IL.2,185	αὐτὸς δ' Ἀτρεΐδεω Ἀγαμέμνονος ἀντίος ἐλθὼν
IL.2,186	„δέξατό οἱ σκῆπτρον πατρώϊον ἄφθιτον αἰεί:“
IL.2,187	„σὺν τῷ ἔβη κατὰ νῆας Ἀχαιῶν χαλκοχιτώνων.“
IL.2,188	ὅν τινα μὲν βασιλῆα καὶ ἔξοχον ἄνδρα κιχείη
IL.2,189	„τὸν δ' ἀγανοῖς ἐπέεσσιν ἐρητύσασκε παραστάς:“
IL.2,190	δαιμόνι' οὔ σε ἔοικε κακὸν ὣς δειδίσσεσθαι,
IL.2,191	ἀλλ' αὐτός τε κάθησο καὶ ἄλλους ἵδρυε λαούς:
IL.2,192	οὐ γάρ πω σάφα οἶσθ' οἷος νόος Ἀτρεΐωνος:
IL.2,193	νῦν μὲν πειρᾶται, τάχα δ' ἴψεται υἷας Ἀχαιῶν.
IL.2,194	ἐν βουλῇ δ' οὐ πάντες ἀκούσαμεν οἷον ἔειπε.
IL.2,195	μή τι χολωσάμενος ῥέξῃ κακὸν υἷας Ἀχαιῶν:
IL.2,196	θυμὸς δὲ μέγας ἐστὶ διοτρεφέων βασιλήων,
IL.2,197	τιμὴ δ' ἐκ Διός ἐστι, φιλεῖ δέ ἑ μητίετα Ζεύς.
IL.2,198	ὃν δ' αὖ δήμου τ' ἄνδρα ἴδοι βοόωντά τ' ἐφεύροι,
IL.2,199	τὸν σκήπτρῳ ἐλάσασκεν ὁμοκλήσασκέ τε μύθῳ:
IL.2,200	δαιμόνι' ἀτρέμας ἧσο καὶ ἄλλων μῦθον ἄκουε,
IL.2,201	οἳ σέο φέρτεροί εἰσι, σὺ δ' ἀπτόλεμος καὶ ἄναλκις
IL.2,202	οὔτέ ποτ' ἐν πολέμῳ ἐναρίθμιος οὔτ' ἐνὶ βουλῇ:
IL.2,203	οὐ μέν πως πάντες βασιλεύσομεν ἐνθάδ' Ἀχαιοί:
IL.2,204	οὐκ ἀγαθὸν πολυκοιρανίη: εἷς κοίρανος ἔστω,
IL.2,205	εἷς βασιλεύς, ᾧ δῶκε Κρόνου πάϊς ἀγκυλομήτεω
IL.2,206	σκῆπτρόν τ' ἠδὲ θέμιστας, ἵνά σφισι βουλεύῃσι.
IL.2,207	ὣς ὅ γε κοιρανέων δίεπε στρατόν: οἳ δ' ἀγορὴν δὲ
IL.2,208	αὖτις ἐπεσσεύοντο νεῶν ἄπο καὶ κλισιάων
IL.2,209	ἠχῇ, ὡς ὅτε κῦμα πολυφλοίσβοιο θαλάσσης
IL.2,210	αἰγιαλῷ μεγάλῳ βρέμεται, σμαραγεῖ δέ τε πόντος.
IL.2,211	ἄλλοι μέν ῥ' ἕζοντο, ἐρήτυθεν δὲ καθ' ἕδρας:
IL.2,212	Θερσίτης δ' ἔτι μοῦνος ἀμετροεπὴς ἐκολῴα,
IL.2,213	ὃς ἔπεα φρεσὶν ᾗσιν ἄκοσμά τε πολλά τε ᾔδη
IL.2,214	μάψ, ἀτὰρ οὐ κατὰ κόσμον, ἐριζέμεναι βασιλεῦσιν,
IL.2,215	ἀλλ' ὅ τι οἱ εἴσαιτο γελοίϊον Ἀργείοισιν
IL.2,216	ἔμμεναι: αἴσχιστος δὲ ἀνὴρ ὑπὸ Ἴλιον ἦλθε:
IL.2,217	„φολκὸς ἔην, χωλὸς δ' ἕτερον πόδα: τὼ δέ οἱ ὤμω“
IL.2,218	κυρτὼ ἐπὶ στῆθος συνοχωκότε: αὐτὰρ ὕπερθε
IL.2,219	φοξὸς ἔην κεφαλήν, ψεδνὴ δ' ἐπενήνοθε λάχνη.
IL.2,220	ἔχθιστος δ' Ἀχιλῆϊ μάλιστ' ἦν ἠδ' Ὀδυσῆϊ:
IL.2,221	τὼ γὰρ νεικείεσκε: τότ' αὖτ' Ἀγαμέμνονι δίῳ
IL.2,222	ὀξέα κεκλήγων λέγ' ὀνείδεα: τῷ δ' ἄρ' Ἀχαιοὶ
IL.2,223	ἐκπάγλως κοτέοντο νεμέσσηθέν τ' ἐνὶ θυμῷ.
IL.2,224	αὐτὰρ ὃ μακρὰ βοῶν Ἀγαμέμνονα νείκεε μύθῳ:
IL.2,225	Ἀτρεΐδη τέο δ' αὖτ' ἐπιμέμφεαι ἠδὲ χατίζεις;
IL.2,226	πλεῖαί τοι χαλκοῦ κλισίαι, πολλαὶ δὲ γυναῖκες
IL.2,227	εἰσὶν ἐνὶ κλισίῃς ἐξαίρετοι, ἅς τοι Ἀχαιοὶ
IL.2,228	πρωτίστῳ δίδομεν εὖτ' ἂν πτολίεθρον ἕλωμεν.
IL.2,229	„ἦ ἔτι καὶ χρυσοῦ ἐπιδεύεαι, ὅν κέ τις οἴσει“
IL.2,230	Τρώων ἱπποδάμων ἐξ Ἰλίου υἷος ἄποινα,
IL.2,231	ὅν κεν ἐγὼ δήσας ἀγάγω ἢ ἄλλος Ἀχαιῶν,
IL.2,232	ἠὲ γυναῖκα νέην, ἵνα μίσγεαι ἐν φιλότητι,
IL.2,233	ἥν τ' αὐτὸς ἀπονόσφι κατίσχεαι; οὐ μὲν ἔοικεν
IL.2,234	ἀρχὸν ἐόντα κακῶν ἐπιβασκέμεν υἷας Ἀχαιῶν.
IL.2,235	ὦ πέπονες κάκ' ἐλέγχε' Ἀχαιΐδες οὐκέτ' Ἀχαιοὶ
IL.2,236	οἴκαδέ περ σὺν νηυσὶ νεώμεθα, τόνδε δ' ἐῶμεν
IL.2,237	αὐτοῦ ἐνὶ Τροίῃ γέρα πεσσέμεν, ὄφρα ἴδηται
IL.2,238	„ἤ ῥά τί οἱ χἠμεῖς προσαμύνομεν ἦε καὶ οὐκί:“
IL.2,239	ὃς καὶ νῦν Ἀχιλῆα ἕο μέγ' ἀμείνονα φῶτα
IL.2,240	ἠτίμησεν: ἑλὼν γὰρ ἔχει γέρας αὐτὸς ἀπούρας.
IL.2,241	ἀλλὰ μάλ' οὐκ Ἀχιλῆϊ χόλος φρεσίν, ἀλλὰ μεθήμων:
IL.2,242	ἦ γὰρ ἂν Ἀτρεΐδη νῦν ὕστατα λωβήσαιο:
IL.2,243	ὣς φάτο νεικείων Ἀγαμέμνονα ποιμένα λαῶν,
IL.2,244	Θερσίτης: τῷ δ' ὦκα παρίστατο δῖος Ὀδυσσεύς,
IL.2,245	καί μιν ὑπόδρα ἰδὼν χαλεπῷ ἠνίπαπε μύθῳ:
IL.2,246	Θερσῖτ' ἀκριτόμυθε, λιγύς περ ἐὼν ἀγορητής,
IL.2,247	„ἴσχεο, μηδ' ἔθελ' οἶος ἐριζέμεναι βασιλεῦσιν:“
IL.2,248	οὐ γὰρ ἐγὼ σέο φημὶ χερειότερον βροτὸν ἄλλον
IL.2,249	ἔμμεναι, ὅσσοι ἅμ' Ἀτρεΐδῃς ὑπὸ Ἴλιον ἦλθον.
IL.2,250	τὼ οὐκ ἂν βασιλῆας ἀνὰ στόμ' ἔχων ἀγορεύοις,
IL.2,251	καί σφιν ὀνείδεά τε προφέροις, νόστόν τε φυλάσσοις.
IL.2,252	οὐδέ τί πω σάφα ἴδμεν ὅπως ἔσται τάδε ἔργα,
IL.2,253	ἢ εὖ ἦε κακῶς νοστήσομεν υἷες Ἀχαιῶν.
IL.2,254	τὼ νῦν Ἀτρεΐδῃ Ἀγαμέμνονι ποιμένι λαῶν
IL.2,255	ἧσαι ὀνειδίζων, ὅτι οἱ μάλα πολλὰ διδοῦσιν
IL.2,256	ἥρωες Δαναοί: σὺ δὲ κερτομέων ἀγορεύεις.
IL.2,257	ἀλλ' ἔκ τοι ἐρέω, τὸ δὲ καὶ τετελεσμένον ἔσται:
IL.2,258	„εἴ κ' ἔτι σ' ἀφραίνοντα κιχήσομαι ὥς νύ περ ὧδε,“
IL.2,259	μηκέτ' ἔπειτ' Ὀδυσῆϊ κάρη ὤμοισιν ἐπείη,
IL.2,260	„μηδ' ἔτι Τηλεμάχοιο πατὴρ κεκλημένος εἴην,“
IL.2,261	εἰ μὴ ἐγώ σε λαβὼν ἀπὸ μὲν φίλα εἵματα δύσω,
IL.2,262	χλαῖνάν τ' ἠδὲ χιτῶνα, τά τ' αἰδῶ ἀμφικαλύπτει,
IL.2,263	αὐτὸν δὲ κλαίοντα θοὰς ἐπὶ νῆας ἀφήσω
IL.2,264	„πεπλήγων ἀγορῆθεν ἀεικέσσι πληγῇσιν.“
IL.2,265	ὣς ἄρ' ἔφη, σκήπτρῳ δὲ μετάφρενον ἠδὲ καὶ ὤμω
IL.2,266	πλῆξεν: ὃ δ' ἰδνώθη, θαλερὸν δέ οἱ ἔκπεσε δάκρυ:
IL.2,267	σμῶδιξ δ' αἱματόεσσα μεταφρένου ἐξυπανέστη
IL.2,268	σκήπτρου ὕπο χρυσέου: ὃ δ' ἄρ' ἕζετο τάρβησέν τε,
IL.2,269	„ἀλγήσας δ' ἀχρεῖον ἰδὼν ἀπομόρξατο δάκρυ.“
IL.2,270	οἳ δὲ καὶ ἀχνύμενοί περ ἐπ' αὐτῷ ἡδὺ γέλασσαν:
IL.2,271	ὧδε δέ τις εἴπεσκεν ἰδὼν ἐς πλησίον ἄλλον:
IL.2,272	ὢ πόποι ἦ δὴ μυρί' Ὀδυσσεὺς ἐσθλὰ ἔοργε
IL.2,273	βουλάς τ' ἐξάρχων ἀγαθὰς πόλεμόν τε κορύσσων:
IL.2,274	νῦν δὲ τόδε μέγ' ἄριστον ἐν Ἀργείοισιν ἔρεξεν,
IL.2,275	ὃς τὸν λωβητῆρα ἐπεσβόλον ἔσχ' ἀγοράων.
IL.2,276	„οὔ θήν μιν πάλιν αὖτις ἀνήσει θυμὸς ἀγήνωρ“
IL.2,277	νεικείειν βασιλῆας ὀνειδείοις ἐπέεσσιν.
IL.2,278	„ὣς φάσαν ἣ πληθύς: ἀνὰ δ' ὃ πτολίπορθος Ὀδυσσεὺσ“
IL.2,279	ἔστη σκῆπτρον ἔχων: παρὰ δὲ γλαυκῶπις Ἀθήνη
IL.2,280	εἰδομένη κήρυκι σιωπᾶν λαὸν ἀνώγει,
IL.2,281	ὡς ἅμα θ' οἳ πρῶτοί τε καὶ ὕστατοι υἷες Ἀχαιῶν
IL.2,282	μῦθον ἀκούσειαν καὶ ἐπιφρασσαίατο βουλήν:
IL.2,283	ὅ σφιν ἐὺ φρονέων ἀγορήσατο καὶ μετέειπεν:
IL.2,284	Ἀτρεΐδη νῦν δή σε ἄναξ ἐθέλουσιν Ἀχαιοὶ
IL.2,285	πᾶσιν ἐλέγχιστον θέμεναι μερόπεσσι βροτοῖσιν,
IL.2,286	„οὐδέ τοι ἐκτελέουσιν ὑπόσχεσιν ἥν περ ὑπέσταν“
IL.2,287	ἐνθάδ' ἔτι στείχοντες ἀπ' Ἄργεος ἱπποβότοιο
IL.2,288	Ἴλιον ἐκπέρσαντ' εὐτείχεον ἀπονέεσθαι.
IL.2,289	ὥς τε γὰρ ἢ παῖδες νεαροὶ χῆραί τε γυναῖκες
IL.2,290	ἀλλήλοισιν ὀδύρονται οἶκον δὲ νέεσθαι.
IL.2,291	„ἦ μὴν καὶ πόνος ἐστὶν ἀνιηθέντα νέεσθαι:“
IL.2,292	καὶ γάρ τίς θ' ἕνα μῆνα μένων ἀπὸ ἧς ἀλόχοιο
IL.2,293	ἀσχαλάᾳ σὺν νηῒ πολυζύγῳ, ὅν περ ἄελλαι
IL.2,294	χειμέριαι εἰλέωσιν ὀρινομένη τε θάλασσα:
IL.2,295	ἡμῖν δ' εἴνατός ἐστι περιτροπέων ἐνιαυτὸς
IL.2,296	ἐνθάδε μιμνόντεσσι: τὼ οὐ νεμεσίζομ' Ἀχαιοὺς
IL.2,297	ἀσχαλάαν παρὰ νηυσὶ κορωνίσιν: ἀλλὰ καὶ ἔμπης
IL.2,298	αἰσχρόν τοι δηρόν τε μένειν κενεόν τε νέεσθαι.
IL.2,299	τλῆτε φίλοι, καὶ μείνατ' ἐπὶ χρόνον ὄφρα δαῶμεν
IL.2,300	„ἢ ἐτεὸν Κάλχας μαντεύεται ἦε καὶ οὐκί.“
IL.2,301	εὖ γὰρ δὴ τόδε ἴδμεν ἐνὶ φρεσίν, ἐστὲ δὲ πάντες
IL.2,302	μάρτυροι, οὓς μὴ κῆρες ἔβαν θανάτοιο φέρουσαι:
IL.2,303	χθιζά τε καὶ πρωΐζ' ὅτ' ἐς Αὐλίδα νῆες Ἀχαιῶν
IL.2,304	ἠγερέθοντο κακὰ Πριάμῳ καὶ Τρωσὶ φέρουσαι,
IL.2,305	ἡμεῖς δ' ἀμφὶ περὶ κρήνην ἱεροὺς κατὰ βωμοὺς
IL.2,306	ἕρδομεν ἀθανάτοισι τεληέσσας ἑκατόμβας
IL.2,307	καλῇ ὑπὸ πλατανίστῳ ὅθεν ῥέεν ἀγλαὸν ὕδωρ:
IL.2,308	ἔνθ' ἐφάνη μέγα σῆμα: δράκων ἐπὶ νῶτα δαφοινὸς
IL.2,309	σμερδαλέος, τόν ῥ' αὐτὸς Ὀλύμπιος ἧκε φόως δέ,
IL.2,310	βωμοῦ ὑπαΐξας πρός ῥα πλατάνιστον ὄρουσεν.
IL.2,311	ἔνθα δ' ἔσαν στρουθοῖο νεοσσοί, νήπια τέκνα,
IL.2,312	ὄζῳ ἐπ' ἀκροτάτῳ πετάλοις ὑποπεπτηῶτες
IL.2,313	ὀκτώ, ἀτὰρ μήτηρ ἐνάτη ἦν ἣ τέκε τέκνα:
IL.2,314	ἔνθ' ὅ γε τοὺς ἐλεεινὰ κατήσθιε τετριγῶτας:
IL.2,315	μήτηρ δ' ἀμφεποτᾶτο ὀδυρομένη φίλα τέκνα:
IL.2,316	τὴν δ' ἐλελιξάμενος πτέρυγος λάβεν ἀμφιαχυῖαν.
IL.2,317	αὐτὰρ ἐπεὶ κατὰ τέκνα φάγε στρουθοῖο καὶ αὐτήν,
IL.2,318	τὸν μὲν ἀρίζηλον θῆκεν θεὸς ὅς περ ἔφηνε:
IL.2,319	λᾶαν γάρ μιν ἔθηκε Κρόνου πάϊς ἀγκυλομήτεω:
IL.2,320	„ἡμεῖς δ' ἑσταότες θαυμάζομεν οἷον ἐτύχθη.“
IL.2,321	ὡς οὖν δεινὰ πέλωρα θεῶν εἰσῆλθ' ἑκατόμβας,
IL.2,322	Κάλχας δ' αὐτίκ' ἔπειτα θεοπροπέων ἀγόρευε:
IL.2,323	τίπτ' ἄνεῳ ἐγένεσθε κάρη κομόωντες Ἀχαιοί;
IL.2,324	ἡμῖν μὲν τόδ' ἔφηνε τέρας μέγα μητίετα Ζεὺς
IL.2,325	ὄψιμον ὀψιτέλεστον, ὅου κλέος οὔ ποτ' ὀλεῖται.
IL.2,326	ὡς οὗτος κατὰ τέκνα φάγε στρουθοῖο καὶ αὐτὴν
IL.2,327	ὀκτώ, ἀτὰρ μήτηρ ἐνάτη ἦν ἣ τέκε τέκνα,
IL.2,328	„ὣς ἡμεῖς τοσσαῦτ' ἔτεα πτολεμίξομεν αὖθι,“
IL.2,329	τῷ δεκάτῳ δὲ πόλιν αἱρήσομεν εὐρυάγυιαν.
IL.2,330	κεῖνος τὼς ἀγόρευε: τὰ δὴ νῦν πάντα τελεῖται.
IL.2,331	ἀλλ' ἄγε μίμνετε πάντες ἐϋκνήμιδες Ἀχαιοὶ
IL.2,332	αὐτοῦ εἰς ὅ κεν ἄστυ μέγα Πριάμοιο ἕλωμεν.
IL.2,333	ὣς ἔφατ', Ἀργεῖοι δὲ μέγ' ἴαχον, ἀμφὶ δὲ νῆες
IL.2,334	σμερδαλέον κονάβησαν ἀϋσάντων ὑπ' Ἀχαιῶν,
IL.2,335	μῦθον ἐπαινήσαντες Ὀδυσσῆος θείοιο:
IL.2,336	τοῖσι δὲ καὶ μετέειπε Γερήνιος ἱππότα Νέστωρ:
IL.2,337	ὦ πόποι ἦ δὴ παισὶν ἐοικότες ἀγοράασθε
IL.2,338	νηπιάχοις οἷς οὔ τι μέλει πολεμήϊα ἔργα.
IL.2,339	πῇ δὴ συνθεσίαι τε καὶ ὅρκια βήσεται ἥμιν;
IL.2,340	ἐν πυρὶ δὴ βουλαί τε γενοίατο μήδεά τ' ἀνδρῶν
IL.2,341	„σπονδαί τ' ἄκρητοι καὶ δεξιαί, ᾗς ἐπέπιθμεν:“
IL.2,342	αὔτως γὰρ ἐπέεσσ' ἐριδαίνομεν, οὐδέ τι μῆχος
IL.2,343	εὑρέμεναι δυνάμεσθα, πολὺν χρόνον ἐνθάδ' ἐόντες.
IL.2,344	Ἀτρεΐδη σὺ δ' ἔθ' ὡς πρὶν ἔχων ἀστεμφέα βουλὴν
IL.2,345	ἄρχευ' Ἀργείοισι κατὰ κρατερὰς ὑσμίνας,
IL.2,346	τοῦσδε δ' ἔα φθινύθειν ἕνα καὶ δύο, τοί κεν Ἀχαιῶν
IL.2,347	νόσφιν βουλεύωσ': ἄνυσις δ' οὐκ ἔσσεται αὐτῶν:
IL.2,348	πρὶν Ἄργος δ' ἰέναι πρὶν καὶ Διὸς αἰγιόχοιο
IL.2,349	„γνώμεναι εἴ τε ψεῦδος ὑπόσχεσις εἴ τε καὶ οὐκί.“
IL.2,350	φημὶ γὰρ οὖν κατανεῦσαι ὑπερμενέα Κρονίωνα
IL.2,351	ἤματι τῷ ὅτε νηυσὶν ἐν ὠκυπόροισιν ἔβαινον
IL.2,352	Ἀργεῖοι Τρώεσσι φόνον καὶ κῆρα φέροντες
IL.2,353	„ἀστράπτων ἐπιδέξι' ἐναίσιμα σήματα φαίνων.“
IL.2,354	τὼ μή τις πρὶν ἐπειγέσθω οἶκον δὲ νέεσθαι
IL.2,355	πρίν τινα πὰρ Τρώων ἀλόχῳ κατακοιμηθῆναι,
IL.2,356	„τίσασθαι δ' Ἑλένης ὁρμήματά τε στοναχάς τε.“
IL.2,357	εἰ δέ τις ἐκπάγλως ἐθέλει οἶκον δὲ νέεσθαι
IL.2,358	ἁπτέσθω ἧς νηὸς ἐϋσσέλμοιο μελαίνης,
IL.2,359	ὄφρα πρόσθ' ἄλλων θάνατον καὶ πότμον ἐπίσπῃ.
IL.2,360	ἀλλὰ ἄναξ αὐτός τ' εὖ μήδεο πείθεό τ' ἄλλῳ:
IL.2,361	οὔ τοι ἀπόβλητον ἔπος ἔσσεται ὅττί κεν εἴπω:
IL.2,362	κρῖν' ἄνδρας κατὰ φῦλα κατὰ φρήτρας Ἀγάμεμνον,
IL.2,363	ὡς φρήτρη φρήτρηφιν ἀρήγῃ, φῦλα δὲ φύλοις.
IL.2,364	εἰ δέ κεν ὣς ἕρξῃς καί τοι πείθωνται Ἀχαιοί,
IL.2,365	γνώσῃ ἔπειθ' ὅς θ' ἡγεμόνων κακὸς ὅς τέ νυ λαῶν
IL.2,366	ἠδ' ὅς κ' ἐσθλὸς ἔῃσι: κατὰ σφέας γὰρ μαχέονται.
IL.2,367	γνώσεαι δ' εἰ καὶ θεσπεσίῃ πόλιν οὐκ ἀλαπάξεις,
IL.2,368	ἦ ἀνδρῶν κακότητι καὶ ἀφραδίῃ πολέμοιο.
IL.2,369	τὸν δ' ἀπαμειβόμενος προσέφη κρείων Ἀγαμέμνων:
IL.2,370	ἦ μὰν αὖτ' ἀγορῇ νικᾷς γέρον υἷας Ἀχαιῶν.
IL.2,371	αἲ γὰρ Ζεῦ τε πάτερ καὶ Ἀθηναίη καὶ Ἄπολλον
IL.2,372	τοιοῦτοι δέκα μοι συμφράδμονες εἶεν Ἀχαιῶν:
IL.2,373	τώ κε τάχ' ἠμύσειε πόλις Πριάμοιο ἄνακτος
IL.2,374	χερσὶν ὑφ' ἡμετέρῃσιν ἁλοῦσά τε περθομένη τε.
IL.2,375	ἀλλά μοι αἰγίοχος Κρονίδης Ζεὺς ἄλγε' ἔδωκεν,
IL.2,376	ὅς με μετ' ἀπρήκτους ἔριδας καὶ νείκεα βάλλει.
IL.2,377	καὶ γὰρ ἐγὼν Ἀχιλεύς τε μαχεσσάμεθ' εἵνεκα κούρης
IL.2,378	ἀντιβίοις ἐπέεσσιν, ἐγὼ δ' ἦρχον χαλεπαίνων:
IL.2,379	εἰ δέ ποτ' ἔς γε μίαν βουλεύσομεν, οὐκέτ' ἔπειτα
IL.2,380	Τρωσὶν ἀνάβλησις κακοῦ ἔσσεται οὐδ' ἠβαιόν.
IL.2,381	„νῦν δ' ἔρχεσθ' ἐπὶ δεῖπνον ἵνα ξυνάγωμεν Ἄρηα.“
IL.2,382	εὖ μέν τις δόρυ θηξάσθω, εὖ δ' ἀσπίδα θέσθω,
IL.2,383	εὖ δέ τις ἵπποισιν δεῖπνον δότω ὠκυπόδεσσιν,
IL.2,384	εὖ δέ τις ἅρματος ἀμφὶς ἰδὼν πολέμοιο μεδέσθω,
IL.2,385	„ὥς κε πανημέριοι στυγερῷ κρινώμεθ' Ἄρηϊ.“
IL.2,386	οὐ γὰρ παυσωλή γε μετέσσεται οὐδ' ἠβαιὸν
IL.2,387	εἰ μὴ νὺξ ἐλθοῦσα διακρινέει μένος ἀνδρῶν.
IL.2,388	ἱδρώσει μέν τευ τελαμὼν ἀμφὶ στήθεσφιν
IL.2,389	ἀσπίδος ἀμφιβρότης, περὶ δ' ἔγχεϊ χεῖρα καμεῖται:
IL.2,390	ἱδρώσει δέ τευ ἵππος ἐΰξοον ἅρμα τιταίνων.
IL.2,391	ὃν δέ κ' ἐγὼν ἀπάνευθε μάχης ἐθέλοντα νοήσω
IL.2,392	μιμνάζειν παρὰ νηυσὶ κορωνίσιν, οὔ οἱ ἔπειτα
IL.2,393	ἄρκιον ἐσσεῖται φυγέειν κύνας ἠδ' οἰωνούς.
IL.2,394	ὣς ἔφατ', Ἀργεῖοι δὲ μέγ' ἴαχον ὡς ὅτε κῦμα
IL.2,395	ἀκτῇ ἐφ' ὑψηλῇ, ὅτε κινήσῃ Νότος ἐλθών,
IL.2,396	προβλῆτι σκοπέλῳ: τὸν δ' οὔ ποτε κύματα λείπει
IL.2,397	„παντοίων ἀνέμων, ὅτ' ἂν ἔνθ' ἢ ἔνθα γένωνται.“
IL.2,398	ἀνστάντες δ' ὀρέοντο κεδασθέντες κατὰ νῆας,
IL.2,399	κάπνισσάν τε κατὰ κλισίας, καὶ δεῖπνον ἕλοντο.
IL.2,400	ἄλλος δ' ἄλλῳ ἔρεζε θεῶν αἰειγενετάων
IL.2,401	εὐχόμενος θάνατόν τε φυγεῖν καὶ μῶλον Ἄρηος.
IL.2,402	αὐτὰρ ὃ βοῦν ἱέρευσε ἄναξ ἀνδρῶν Ἀγαμέμνων
IL.2,403	πίονα πενταέτηρον ὑπερμενέϊ Κρονίωνι,
IL.2,404	κίκλησκεν δὲ γέροντας ἀριστῆας Παναχαιῶν,
IL.2,405	Νέστορα μὲν πρώτιστα καὶ Ἰδομενῆα ἄνακτα,
IL.2,406	αὐτὰρ ἔπειτ' Αἴαντε δύω καὶ Τυδέος υἱόν,
IL.2,407	ἕκτον δ' αὖτ' Ὀδυσῆα Διὶ μῆτιν ἀτάλαντον.
IL.2,408	αὐτόματος δέ οἱ ἦλθε βοὴν ἀγαθὸς Μενέλαος:
IL.2,409	ᾔδεε γὰρ κατὰ θυμὸν ἀδελφεὸν ὡς ἐπονεῖτο.
IL.2,410	βοῦν δὲ περιστήσαντο καὶ οὐλοχύτας ἀνέλοντο:
IL.2,411	τοῖσιν δ' εὐχόμενος μετέφη κρείων Ἀγαμέμνων:
IL.2,412	„Ζεῦ κύδιστε μέγιστε κελαινεφὲς αἰθέρι ναίων“
IL.2,413	μὴ πρὶν ἐπ' ἠέλιον δῦναι καὶ ἐπὶ κνέφας ἐλθεῖν
IL.2,414	πρίν με κατὰ πρηνὲς βαλέειν Πριάμοιο μέλαθρον
IL.2,415	αἰθαλόεν, πρῆσαι δὲ πυρὸς δηΐοιο θύρετρα,
IL.2,416	Ἑκτόρεον δὲ χιτῶνα περὶ στήθεσσι δαΐξαι
IL.2,417	„χαλκῷ ῥωγαλέον: πολέες δ' ἀμφ' αὐτὸν ἑταῖροι“
IL.2,418	πρηνέες ἐν κονίῃσιν ὀδὰξ λαζοίατο γαῖαν.
IL.2,419	ὣς ἔφατ', οὐδ' ἄρα πώ οἱ ἐπεκραίαινε Κρονίων,
IL.2,420	ἀλλ' ὅ γε δέκτο μὲν ἱρά, πόνον δ' ἀμέγαρτον ὄφελλεν.
IL.2,421	αὐτὰρ ἐπεί ῥ' εὔξαντο καὶ οὐλοχύτας προβάλοντο,
IL.2,422	„αὐέρυσαν μὲν πρῶτα καὶ ἔσφαξαν καὶ ἔδειραν,“
IL.2,423	μηρούς τ' ἐξέταμον κατά τε κνίσῃ ἐκάλυψαν
IL.2,424	„δίπτυχα ποιήσαντες, ἐπ' αὐτῶν δ' ὠμοθέτησαν.“
IL.2,425	καὶ τὰ μὲν ἂρ σχίζῃσιν ἀφύλλοισιν κατέκαιον,
IL.2,426	σπλάγχνα δ' ἄρ' ἀμπείραντες ὑπείρεχον Ἡφαίστοιο.
IL.2,427	αὐτὰρ ἐπεὶ κατὰ μῆρε κάη καὶ σπλάγχνα πάσαντο,
IL.2,428	μίστυλλόν τ' ἄρα τἆλλα καὶ ἀμφ' ὀβελοῖσιν ἔπειραν,
IL.2,429	ὤπτησάν τε περιφραδέως, ἐρύσαντό τε πάντα.
IL.2,430	αὐτὰρ ἐπεὶ παύσαντο πόνου τετύκοντό τε δαῖτα
IL.2,431	δαίνυντ', οὐδέ τι θυμὸς ἐδεύετο δαιτὸς ἐΐσης.
IL.2,432	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
IL.2,433	τοῖς ἄρα μύθων ἦρχε Γερήνιος ἱππότα Νέστωρ:
IL.2,434	Ἀτρεΐδη κύδιστε ἄναξ ἀνδρῶν Ἀγάμεμνον,
IL.2,435	μηκέτι νῦν δήθ' αὖθι λεγώμεθα, μηδ' ἔτι δηρὸν
IL.2,436	ἀμβαλλώμεθα ἔργον ὃ δὴ θεὸς ἐγγυαλίζει.
IL.2,437	ἀλλ' ἄγε κήρυκες μὲν Ἀχαιῶν χαλκοχιτώνων
IL.2,438	„λαὸν κηρύσσοντες ἀγειρόντων κατὰ νῆας,“
IL.2,439	ἡμεῖς δ' ἀθρόοι ὧδε κατὰ στρατὸν εὐρὺν Ἀχαιῶν
IL.2,440	ἴομεν ὄφρα κε θᾶσσον ἐγείρομεν ὀξὺν Ἄρηα.
IL.2,441	ὣς ἔφατ', οὐδ' ἀπίθησεν ἄναξ ἀνδρῶν Ἀγαμέμνων.
IL.2,442	αὐτίκα κηρύκεσσι λιγυφθόγγοισι κέλευσε
IL.2,443	κηρύσσειν πόλεμον δὲ κάρη κομόωντας Ἀχαιούς:
IL.2,444	οἳ μὲν ἐκήρυσσον, τοὶ δ' ἠγείροντο μάλ' ὦκα.
IL.2,445	οἳ δ' ἀμφ' Ἀτρεΐωνα διοτρεφέες βασιλῆες
IL.2,446	θῦνον κρίνοντες, μετὰ δὲ γλαυκῶπις Ἀθήνη
IL.2,447	αἰγίδ' ἔχουσ' ἐρίτιμον ἀγήρων ἀθανάτην τε,
IL.2,448	τῆς ἑκατὸν θύσανοι παγχρύσεοι ἠερέθονται,
IL.2,449	πάντες ἐϋπλεκέες, ἑκατόμβοιος δὲ ἕκαστος:
IL.2,450	σὺν τῇ παιφάσσουσα διέσσυτο λαὸν Ἀχαιῶν
IL.2,451	ὀτρύνουσ' ἰέναι: ἐν δὲ σθένος ὦρσεν ἑκάστῳ
IL.2,452	καρδίῃ ἄλληκτον πολεμίζειν ἠδὲ μάχεσθαι.
IL.2,453	τοῖσι δ' ἄφαρ πόλεμος γλυκίων γένετ' ἠὲ νέεσθαι
IL.2,454	ἐν νηυσὶ γλαφυρῇσι φίλην ἐς πατρίδα γαῖαν.
IL.2,455	ἠΰτε πῦρ ἀΐδηλον ἐπιφλέγει ἄσπετον ὕλην
IL.2,456	οὔρεος ἐν κορυφῇς, ἕκαθεν δέ τε φαίνεται αὐγή,
IL.2,457	ὣς τῶν ἐρχομένων ἀπὸ χαλκοῦ θεσπεσίοιο
IL.2,458	αἴγλη παμφανόωσα δι' αἰθέρος οὐρανὸν ἷκε.
IL.2,459	τῶν δ' ὥς τ' ὀρνίθων πετεηνῶν ἔθνεα πολλὰ
IL.2,460	χηνῶν ἢ γεράνων ἢ κύκνων δουλιχοδείρων
IL.2,461	Ἀσίω ἐν λειμῶνι Καϋστρίου ἀμφὶ ῥέεθρα
IL.2,462	ἔνθα καὶ ἔνθα ποτῶνται ἀγαλλόμενα πτερύγεσσι
IL.2,463	κλαγγηδὸν προκαθιζόντων, σμαραγεῖ δέ τε λειμών,
IL.2,464	ὣς τῶν ἔθνεα πολλὰ νεῶν ἄπο καὶ κλισιάων
IL.2,465	ἐς πεδίον προχέοντο Σκαμάνδριον: αὐτὰρ ὑπὸ χθὼν
IL.2,466	σμερδαλέον κονάβιζε ποδῶν αὐτῶν τε καὶ ἵππων.
IL.2,467	ἔσταν δ' ἐν λειμῶνι Σκαμανδρίῳ ἀνθεμόεντι
IL.2,468	μυρίοι, ὅσσά τε φύλλα καὶ ἄνθεα γίγνεται ὥρῃ.
IL.2,469	ἠΰτε μυιάων ἁδινάων ἔθνεα πολλὰ
IL.2,470	αἵ τε κατὰ σταθμὸν ποιμνήϊον ἠλάσκουσιν
IL.2,471	ὥρῃ ἐν εἰαρινῇ ὅτε τε γλάγος ἄγγεα δεύει,
IL.2,472	τόσσοι ἐπὶ Τρώεσσι κάρη κομόωντες Ἀχαιοὶ
IL.2,473	ἐν πεδίῳ ἵσταντο διαρραῖσαι μεμαῶτες.
IL.2,474	τοὺς δ' ὥς τ' αἰπόλια πλατέ' αἰγῶν αἰπόλοι ἄνδρες
IL.2,475	ῥεῖα διακρίνωσιν ἐπεί κε νομῷ μιγέωσιν,
IL.2,476	ὣς τοὺς ἡγεμόνες διεκόσμεον ἔνθα καὶ ἔνθα
IL.2,477	ὑσμίνην δ' ἰέναι, μετὰ δὲ κρείων Ἀγαμέμνων
IL.2,478	ὄμματα καὶ κεφαλὴν ἴκελος Διὶ τερπικεραύνῳ,
IL.2,479	Ἄρεϊ δὲ ζώνην, στέρνον δὲ Ποσειδάωνι.
IL.2,480	„ἠΰτε βοῦς ἀγέληφι μέγ' ἔξοχος ἔπλετο πάντων“
IL.2,481	ταῦρος: ὃ γάρ τε βόεσσι μεταπρέπει ἀγρομένῃσι:
IL.2,482	τοῖον ἄρ' Ἀτρεΐδην θῆκε Ζεὺς ἤματι κείνῳ
IL.2,483	ἐκπρεπέ' ἐν πολλοῖσι καὶ ἔξοχον ἡρώεσσιν.
IL.2,484	ἔσπετε νῦν μοι Μοῦσαι Ὀλύμπια δώματ' ἔχουσαι:
IL.2,485	ὑμεῖς γὰρ θεαί ἐστε πάρεστέ τε ἴστέ τε πάντα,
IL.2,486	ἡμεῖς δὲ κλέος οἶον ἀκούομεν οὐδέ τι ἴδμεν:
IL.2,487	οἵ τινες ἡγεμόνες Δαναῶν καὶ κοίρανοι ἦσαν:
IL.2,488	πληθὺν δ' οὐκ ἂν ἐγὼ μυθήσομαι οὐδ' ὀνομήνω,
IL.2,489	οὐδ' εἴ μοι δέκα μὲν γλῶσσαι, δέκα δὲ στόματ' εἶεν,
IL.2,490	φωνὴ δ' ἄρρηκτος, χάλκεον δέ μοι ἦτορ ἐνείη,
IL.2,491	εἰ μὴ Ὀλυμπιάδες Μοῦσαι Διὸς αἰγιόχοιο
IL.2,492	θυγατέρες μνησαίαθ' ὅσοι ὑπὸ Ἴλιον ἦλθον:
IL.2,493	ἀρχοὺς αὖ νηῶν ἐρέω νῆάς τε προπάσας.
IL.2,494	βοιωτῶν μὲν Πηνέλεως καὶ Λήϊτος ἦρχον
IL.2,495	Ἀρκεσίλαός τε Προθοήνωρ τε Κλονίος τε,
IL.2,496	οἵ θ' Ὑρίην ἐνέμοντο καὶ Αὐλίδα πετρήεσσαν
IL.2,497	Σχοῖνόν τε Σκῶλόν τε πολύκνημόν τ' Ἐτεωνόν,
IL.2,498	„Θέσπειαν Γραῖάν τε καὶ εὐρύχορον Μυκαλησσόν,“
IL.2,499	οἵ τ' ἀμφ' Ἅρμ' ἐνέμοντο καὶ Εἰλέσιον καὶ Ἐρυθράς,
IL.2,500	„οἵ τ' Ἐλεῶν' εἶχον ἠδ' Ὕλην καὶ Πετεῶνα,“
IL.2,501	Ὠκαλέην Μεδεῶνά τ' ἐϋκτίμενον πτολίεθρον,
IL.2,502	Κώπας Εὔτρησίν τε πολυτρήρωνά τε Θίσβην,
IL.2,503	οἵ τε Κορώνειαν καὶ ποιήενθ' Ἁλίαρτον,
IL.2,504	οἵ τε Πλάταιαν ἔχον ἠδ' οἳ Γλισᾶντ' ἐνέμοντο,
IL.2,505	οἵ θ' Ὑποθήβας εἶχον ἐϋκτίμενον πτολίεθρον,
IL.2,506	Ὀγχηστόν θ' ἱερὸν Ποσιδήϊον ἀγλαὸν ἄλσος,
IL.2,507	οἵ τε πολυστάφυλον Ἄρνην ἔχον, οἵ τε Μίδειαν
IL.2,508	Νῖσάν τε ζαθέην Ἀνθηδόνα τ' ἐσχατόωσαν:
IL.2,509	τῶν μὲν πεντήκοντα νέες κίον, ἐν δὲ ἑκάστῃ
IL.2,510	κοῦροι Βοιωτῶν ἑκατὸν καὶ εἴκοσι βαῖνον.
IL.2,511	„οἳ δ' Ἀσπληδόνα ναῖον ἰδ' Ὀρχομενὸν Μινύειον,“
IL.2,512	τῶν ἦρχ' Ἀσκάλαφος καὶ Ἰάλμενος υἷες Ἄρηος
IL.2,513	οὓς τέκεν Ἀστυόχη δόμῳ Ἄκτορος Ἀζεΐδαο,
IL.2,514	παρθένος αἰδοίη ὑπερώϊον εἰσαναβᾶσα
IL.2,515	Ἄρηϊ κρατερῷ: ὃ δέ οἱ παρελέξατο λάθρῃ:
IL.2,516	τοῖς δὲ τριήκοντα γλαφυραὶ νέες ἐστιχόωντο.
IL.2,517	„αὐτὰρ Φωκήων Σχεδίος καὶ Ἐπίστροφος ἦρχον“
IL.2,518	υἷες Ἰφίτου μεγαθύμου Ναυβολίδαο,
IL.2,519	οἳ Κυπάρισσον ἔχον Πυθῶνά τε πετρήεσσαν
IL.2,520	Κρῖσάν τε ζαθέην καὶ Δαυλίδα καὶ Πανοπῆα,
IL.2,521	οἵ τ' Ἀνεμώρειαν καὶ Ὑάμπολιν ἀμφενέμοντο,
IL.2,522	οἵ τ' ἄρα πὰρ ποταμὸν Κηφισὸν δῖον ἔναιον,
IL.2,523	οἵ τε Λίλαιαν ἔχον πηγῇς ἔπι Κηφισοῖο:
IL.2,524	τοῖς δ' ἅμα τεσσαράκοντα μέλαιναι νῆες ἕποντο.
IL.2,525	οἳ μὲν Φωκήων στίχας ἵστασαν ἀμφιέποντες,
IL.2,526	Βοιωτῶν δ' ἔμπλην ἐπ' ἀριστερὰ θωρήσσοντο.
IL.2,527	„λοκρῶν δ' ἡγεμόνευεν Ὀϊλῆος ταχὺς Αἴασ“
IL.2,528	μείων, οὔ τι τόσος γε ὅσος Τελαμώνιος Αἴας
IL.2,529	ἀλλὰ πολὺ μείων: ὀλίγος μὲν ἔην λινοθώρηξ,
IL.2,530	ἐγχείῃ δ' ἐκέκαστο Πανέλληνας καὶ Ἀχαιούς:
IL.2,531	οἳ Κῦνόν τ' ἐνέμοντ' Ὀπόεντά τε Καλλίαρόν τε
IL.2,532	Βῆσσάν τε Σκάρφην τε καὶ Αὐγειὰς ἐρατεινὰς
IL.2,533	Τάρφην τε Θρόνιον τε Βοαγρίου ἀμφὶ ῥέεθρα:
IL.2,534	τῷ δ' ἅμα τεσσαράκοντα μέλαιναι νῆες ἕποντο
IL.2,535	Λοκρῶν, οἳ ναίουσι πέρην ἱερῆς Εὐβοίης.
IL.2,536	οἳ δ' Εὔβοιαν ἔχον μένεα πνείοντες Ἄβαντες
IL.2,537	Χαλκίδα τ' Εἰρέτριάν τε πολυστάφυλόν θ' Ἱστίαιαν
IL.2,538	Κήρινθόν τ' ἔφαλον Δίου τ' αἰπὺ πτολίεθρον,
IL.2,539	οἵ τε Κάρυστον ἔχον ἠδ' οἳ Στύρα ναιετάασκον,
IL.2,540	τῶν αὖθ' ἡγεμόνευ' Ἐλεφήνωρ ὄζος Ἄρηος
IL.2,541	Χαλκωδοντιάδης μεγαθύμων ἀρχὸς Ἀβάντων.
IL.2,542	τῷ δ' ἅμ' Ἄβαντες ἕποντο θοοὶ ὄπιθεν κομόωντες
IL.2,543	αἰχμηταὶ μεμαῶτες ὀρεκτῇσιν μελίῃσι
IL.2,544	θώρηκας ῥήξειν δηΐων ἀμφὶ στήθεσσι:
IL.2,545	τῷ δ' ἅμα τεσσαράκοντα μέλαιναι νῆες ἕποντο.
IL.2,546	οἳ δ' ἄρ' Ἀθήνας εἶχον ἐϋκτίμενον πτολίεθρον
IL.2,547	„δῆμον Ἐρεχθῆος μεγαλήτορος, ὅν ποτ' Ἀθήνη“
IL.2,548	θρέψε Διὸς θυγάτηρ, τέκε δὲ ζείδωρος ἄρουρα,
IL.2,549	κὰδ δ' ἐν Ἀθήνῃς εἷσεν ἑῷ ἐν πίονι νηῷ:
IL.2,550	ἔνθα δέ μιν ταύροισι καὶ ἀρνειοῖς ἱλάονται
IL.2,551	κοῦροι Ἀθηναίων περιτελλομένων ἐνιαυτῶν:
IL.2,552	τῶν αὖθ' ἡγεμόνευ' υἱὸς Πετεῶο Μενεσθεύς.
IL.2,553	τῷ δ' οὔ πώ τις ὁμοῖος ἐπιχθόνιος γένετ' ἀνὴρ
IL.2,554	κοσμῆσαι ἵππους τε καὶ ἀνέρας ἀσπιδιώτας:
IL.2,555	Νέστωρ οἶος ἔριζεν: ὃ γὰρ προγενέστερος ἦεν:
IL.2,556	τῷ δ' ἅμα πεντήκοντα μέλαιναι νῆες ἕποντο.
IL.2,557	αἴας δ' ἐκ Σαλαμῖνος ἄγεν δυοκαίδεκα νῆας,
IL.2,558	στῆσε δ' ἄγων ἵν' Ἀθηναίων ἵσταντο φάλαγγες.
IL.2,559	οἳ δ' Ἄργός τ' εἶχον Τίρυνθά τε τειχιόεσσαν
IL.2,560	Ἑρμιόνην Ἀσίνην τε, βαθὺν κατὰ κόλπον ἐχούσας,
IL.2,561	Τροιζῆν' Ἠϊόνας τε καὶ ἀμπελόεντ' Ἐπίδαυρον,
IL.2,562	οἵ τ' ἔχον Αἴγιναν Μάσητά τε κοῦροι Ἀχαιῶν,
IL.2,563	τῶν αὖθ' ἡγεμόνευε βοὴν ἀγαθὸς Διομήδης
IL.2,564	καὶ Σθένελος, Καπανῆος ἀγακλειτοῦ φίλος υἱός:
IL.2,565	τοῖσι δ' ἅμ' Εὐρύαλος τρίτατος κίεν ἰσόθεος φὼς
IL.2,566	Μηκιστέος υἱὸς Ταλαϊονίδαο ἄνακτος:
IL.2,567	συμπάντων δ' ἡγεῖτο βοὴν ἀγαθὸς Διομήδης:
IL.2,568	τοῖσι δ' ἅμ' ὀγδώκοντα μέλαιναι νῆες ἕποντο.
IL.2,569	οἳ δὲ Μυκήνας εἶχον ἐϋκτίμενον πτολίεθρον
IL.2,570	„ἀφνειόν τε Κόρινθον ἐϋκτιμένας τε Κλεωνάς,“
IL.2,571	Ὀρνειάς τ' ἐνέμοντο Ἀραιθυρέην τ' ἐρατεινὴν
IL.2,572	καὶ Σικυῶν', ὅθ' ἄρ' Ἄδρηστος πρῶτ' ἐμβασίλευεν,
IL.2,573	οἵ θ' Ὑπερησίην τε καὶ αἰπεινὴν Γονόεσσαν
IL.2,574	Πελλήνην τ' εἶχον ἠδ' Αἴγιον ἀμφενέμοντο
IL.2,575	Αἰγιαλόν τ' ἀνὰ πάντα καὶ ἀμφ' Ἑλίκην εὐρεῖαν,
IL.2,576	τῶν ἑκατὸν νηῶν ἦρχε κρείων Ἀγαμέμνων
IL.2,577	Ἀτρεΐδης: ἅμα τῷ γε πολὺ πλεῖστοι καὶ ἄριστοι
IL.2,578	λαοὶ ἕποντ': ἐν δ' αὐτὸς ἐδύσετο νώροπα χαλκὸν
IL.2,579	κυδιόων, πᾶσιν δὲ μετέπρεπεν ἡρώεσσιν
IL.2,580	οὕνεκ' ἄριστος ἔην πολὺ δὲ πλείστους ἄγε λαούς.
IL.2,581	οἳ δ' εἶχον κοίλην Λακεδαίμονα κητώεσσαν,
IL.2,582	„Φᾶρίν τε Σπάρτην τε πολυτρήρωνά τε Μέσσην,“
IL.2,583	Βρυσειάς τ' ἐνέμοντο καὶ Αὐγειὰς ἐρατεινάς,
IL.2,584	οἵ τ' ἄρ' Ἀμύκλας εἶχον Ἕλος τ' ἔφαλον πτολίεθρον,
IL.2,585	οἵ τε Λάαν εἶχον ἠδ' Οἴτυλον ἀμφενέμοντο,
IL.2,586	τῶν οἱ ἀδελφεὸς ἦρχε βοὴν ἀγαθὸς Μενέλαος
IL.2,587	ἑξήκοντα νεῶν: ἀπάτερθε δὲ θωρήσσοντο:
IL.2,588	ἐν δ' αὐτὸς κίεν ᾗσι προθυμίῃσι πεποιθὼς
IL.2,589	ὀτρύνων πόλεμον δέ: μάλιστα δὲ ἵετο θυμῷ
IL.2,590	„τίσασθαι Ἑλένης ὁρμήματά τε στοναχάς τε.“
IL.2,591	οἳ δὲ Πύλον τ' ἐνέμοντο καὶ Ἀρήνην ἐρατεινὴν
IL.2,592	„καὶ Θρύον Ἀλφειοῖο πόρον καὶ ἐΰκτιτον Αἰπὺ“
IL.2,593	καὶ Κυπαρισσήεντα καὶ Ἀμφιγένειαν ἔναιον
IL.2,594	καὶ Πτελεὸν καὶ Ἕλος καὶ Δώριον, ἔνθά τε Μοῦσαι
IL.2,595	ἀντόμεναι Θάμυριν τὸν Θρήϊκα παῦσαν ἀοιδῆς
IL.2,596	„Οἰχαλίηθεν ἰόντα παρ' Εὐρύτου Οἰχαλιῆος:“
IL.2,597	„στεῦτο γὰρ εὐχόμενος νικησέμεν εἴ περ ἂν αὐταὶ“
IL.2,598	Μοῦσαι ἀείδοιεν κοῦραι Διὸς αἰγιόχοιο:
IL.2,599	„αἳ δὲ χολωσάμεναι πηρὸν θέσαν, αὐτὰρ ἀοιδὴν“
IL.2,600	θεσπεσίην ἀφέλοντο καὶ ἐκλέλαθον κιθαριστύν:
IL.2,601	τῶν αὖθ' ἡγεμόνευε Γερήνιος ἱππότα Νέστωρ:
IL.2,602	τῷ δ' ἐνενήκοντα γλαφυραὶ νέες ἐστιχόωντο.
IL.2,603	οἳ δ' ἔχον Ἀρκαδίην ὑπὸ Κυλλήνης ὄρος αἰπὺ
IL.2,604	Αἰπύτιον παρὰ τύμβον ἵν' ἀνέρες ἀγχιμαχηταί,
IL.2,605	„οἳ Φενεόν τ' ἐνέμοντο καὶ Ὀρχομενὸν πολύμηλον“
IL.2,606	Ῥίπην τε Στρατίην τε καὶ ἠνεμόεσσαν Ἐνίσπην
IL.2,607	καὶ Τεγέην εἶχον καὶ Μαντινέην ἐρατεινὴν
IL.2,608	Στύμφηλόν τ' εἶχον καὶ Παρρασίην ἐνέμοντο,
IL.2,609	τῶν ἦρχ' Ἀγκαίοιο πάϊς κρείων Ἀγαπήνωρ
IL.2,610	ἑξήκοντα νεῶν: πολέες δ' ἐν νηῒ ἑκάστῃ
IL.2,611	Ἀρκάδες ἄνδρες ἔβαινον ἐπιστάμενοι πολεμίζειν.
IL.2,612	αὐτὸς γάρ σφιν δῶκεν ἄναξ ἀνδρῶν Ἀγαμέμνων
IL.2,613	νῆας ἐϋσσέλμους περάαν ἐπὶ οἴνοπα πόντον
IL.2,614	Ἀτρεΐδης, ἐπεὶ οὔ σφι θαλάσσια ἔργα μεμήλει.
IL.2,615	οἳ δ' ἄρα Βουπράσιόν τε καὶ Ἤλιδα δῖαν ἔναιον
IL.2,616	ὅσσον ἐφ' Ὑρμίνη καὶ Μύρσινος ἐσχατόωσα
IL.2,617	πέτρη τ' Ὠλενίη καὶ Ἀλήσιον ἐντὸς ἐέργει,
IL.2,618	τῶν αὖ τέσσαρες ἀρχοὶ ἔσαν, δέκα δ' ἀνδρὶ ἑκάστῳ
IL.2,619	νῆες ἕποντο θοαί, πολέες δ' ἔμβαινον Ἐπειοί.
IL.2,620	τῶν μὲν ἄρ' Ἀμφίμαχος καὶ Θάλπιος ἡγησάσθην
IL.2,621	„υἷες ὃ μὲν Κτεάτου, ὃ δ' ἄρ' Εὐρύτου, Ἀκτορίωνε:“
IL.2,622	τῶν δ' Ἀμαρυγκεΐδης ἦρχε κρατερὸς Διώρης:
IL.2,623	τῶν δὲ τετάρτων ἦρχε Πολύξεινος θεοειδὴς
IL.2,624	υἱὸς Ἀγασθένεος Αὐγηϊάδαο ἄνακτος.
IL.2,625	„οἳ δ' ἐκ Δουλιχίοιο Ἐχινάων θ' ἱεράων“
IL.2,626	νήσων, αἳ ναίουσι πέρην ἁλὸς Ἤλιδος ἄντα,
IL.2,627	τῶν αὖθ' ἡγεμόνευε Μέγης ἀτάλαντος Ἄρηϊ
IL.2,628	Φυλεΐδης, ὃν τίκτε Διῒ φίλος ἱππότα Φυλεύς,
IL.2,629	„ὅς ποτε Δουλίχιον δ' ἀπενάσσατο πατρὶ χολωθείς:“
IL.2,630	τῷ δ' ἅμα τεσσαράκοντα μέλαιναι νῆες ἕποντο.
IL.2,631	αὐτὰρ Ὀδυσσεὺς ἦγε Κεφαλλῆνας μεγαθύμους,
IL.2,632	οἵ ῥ' Ἰθάκην εἶχον καὶ Νήριτον εἰνοσίφυλλον
IL.2,633	καὶ Κροκύλει' ἐνέμοντο καὶ Αἰγίλιπα τρηχεῖαν,
IL.2,634	οἵ τε Ζάκυνθον ἔχον ἠδ' οἳ Σάμον ἀμφενέμοντο,
IL.2,635	οἵ τ' ἤπειρον ἔχον ἠδ' ἀντιπέραι' ἐνέμοντο:
IL.2,636	τῶν μὲν Ὀδυσσεὺς ἦρχε Διὶ μῆτιν ἀτάλαντος:
IL.2,637	τῷ δ' ἅμα νῆες ἕποντο δυώδεκα μιλτοπάρῃοι.
IL.2,638	αἰτωλῶν δ' ἡγεῖτο Θόας Ἀνδραίμονος υἱός,
IL.2,639	οἳ Πλευρῶν' ἐνέμοντο καὶ Ὤλενον ἠδὲ Πυλήνην
IL.2,640	Χαλκίδα τ' ἀγχίαλον Καλυδῶνά τε πετρήεσσαν:
IL.2,641	οὐ γὰρ ἔτ' Οἰνῆος μεγαλήτορος υἱέες ἦσαν,
IL.2,642	οὐδ' ἄρ' ἔτ' αὐτὸς ἔην, θάνε δὲ ξανθὸς Μελέαγρος:
IL.2,643	τῷ δ' ἐπὶ πάντ' ἐτέταλτο ἀνασσέμεν Αἰτωλοῖσι:
IL.2,644	τῷ δ' ἅμα τεσσαράκοντα μέλαιναι νῆες ἕποντο.
IL.2,645	κρητῶν δ' Ἰδομενεὺς δουρὶ κλυτὸς ἡγεμόνευεν,
IL.2,646	οἳ Κνωσόν τ' εἶχον Γόρτυνά τε τειχιόεσσαν,
IL.2,647	Λύκτον Μίλητόν τε καὶ ἀργινόεντα Λύκαστον
IL.2,648	Φαιστόν τε Ῥύτιόν τε, πόλεις εὖ ναιετοώσας,
IL.2,649	„ἄλλοι θ' οἳ Κρήτην ἑκατόμπολιν ἀμφενέμοντο.“
IL.2,650	τῶν μὲν ἄρ' Ἰδομενεὺς δουρὶ κλυτὸς ἡγεμόνευε
IL.2,651	Μηριόνης τ' ἀτάλαντος Ἐνυαλίῳ ἀνδρειφόντῃ:
IL.2,652	τοῖσι δ' ἅμ' ὀγδώκοντα μέλαιναι νῆες ἕποντο.
IL.2,653	τληπόλεμος δ' Ἡρακλεΐδης ἠΰς τε μέγας τε
IL.2,654	ἐκ Ῥόδου ἐννέα νῆας ἄγεν Ῥοδίων ἀγερώχων,
IL.2,655	οἳ Ῥόδον ἀμφενέμοντο διὰ τρίχα κοσμηθέντες
IL.2,656	Λίνδον Ἰηλυσόν τε καὶ ἀργινόεντα Κάμειρον.
IL.2,657	τῶν μὲν Τληπόλεμος δουρὶ κλυτὸς ἡγεμόνευεν,
IL.2,658	ὃν τέκεν Ἀστυόχεια βίῃ Ἡρακληείῃ,
IL.2,659	„τὴν ἄγετ' ἐξ Ἐφύρης ποταμοῦ ἄπο Σελλήεντοσ“
IL.2,660	πέρσας ἄστεα πολλὰ διοτρεφέων αἰζηῶν.
IL.2,661	Τληπόλεμος δ' ἐπεὶ οὖν τράφ' ἐνὶ μεγάρῳ εὐπήκτῳ,
IL.2,662	αὐτίκα πατρὸς ἑοῖο φίλον μήτρωα κατέκτα
IL.2,663	ἤδη γηράσκοντα Λικύμνιον ὄζον Ἄρηος:
IL.2,664	αἶψα δὲ νῆας ἔπηξε, πολὺν δ' ὅ γε λαὸν ἀγείρας
IL.2,665	βῆ φεύγων ἐπὶ πόντον: ἀπείλησαν γάρ οἱ ἄλλοι
IL.2,666	υἱέες υἱωνοί τε βίης Ἡρακληείης.
IL.2,667	αὐτὰρ ὅ γ' ἐς Ῥόδον ἷξεν ἀλώμενος ἄλγεα πάσχων:
IL.2,668	„τριχθὰ δὲ ᾤκηθεν καταφυλαδόν, ἠδὲ φίληθεν“
IL.2,669	ἐκ Διός, ὅς τε θεοῖσι καὶ ἀνθρώποισιν ἀνάσσει,
IL.2,670	„καί σφιν θεσπέσιον πλοῦτον κατέχευε Κρονίων.“
IL.2,671	νιρεὺς αὖ Σύμηθεν ἄγε τρεῖς νῆας ἐΐσας
IL.2,672	Νιρεὺς Ἀγλαΐης υἱὸς Χαρόποιό τ' ἄνακτος
IL.2,673	Νιρεύς, ὃς κάλλιστος ἀνὴρ ὑπὸ Ἴλιον ἦλθε
IL.2,674	τῶν ἄλλων Δαναῶν μετ' ἀμύμονα Πηλεΐωνα:
IL.2,675	ἀλλ' ἀλαπαδνὸς ἔην, παῦρος δέ οἱ εἵπετο λαός.
IL.2,676	οἳ δ' ἄρα Νίσυρόν τ' εἶχον Κράπαθόν τε Κάσον τε
IL.2,677	καὶ Κῶν Εὐρυπύλοιο πόλιν νήσους τε Καλύδνας,
IL.2,678	τῶν αὖ Φείδιππός τε καὶ Ἄντιφος ἡγησάσθην
IL.2,679	Θεσσαλοῦ υἷε δύω Ἡρακλεΐδαο ἄνακτος:
IL.2,680	τοῖς δὲ τριήκοντα γλαφυραὶ νέες ἐστιχόωντο.
IL.2,681	„νῦν αὖ τοὺς ὅσσοι τὸ Πελασγικὸν Ἄργος ἔναιον,“
IL.2,682	οἵ τ' Ἄλον οἵ τ' Ἀλόπην οἵ τε Τρηχῖνα νέμοντο,
IL.2,683	οἵ τ' εἶχον Φθίην ἠδ' Ἑλλάδα καλλιγύναικα,
IL.2,684	„Μυρμιδόνες δὲ καλεῦντο καὶ Ἕλληνες καὶ Ἀχαιοί,“
IL.2,685	τῶν αὖ πεντήκοντα νεῶν ἦν ἀρχὸς Ἀχιλλεύς.
IL.2,686	ἀλλ' οἵ γ' οὐ πολέμοιο δυσηχέος ἐμνώοντο:
IL.2,687	οὐ γὰρ ἔην ὅς τίς σφιν ἐπὶ στίχας ἡγήσαιτο:
IL.2,688	κεῖτο γὰρ ἐν νήεσσι ποδάρκης δῖος Ἀχιλλεὺς
IL.2,689	„κούρης χωόμενος Βρισηΐδος ἠϋκόμοιο,“
IL.2,690	τὴν ἐκ Λυρνησσοῦ ἐξείλετο πολλὰ μογήσας
IL.2,691	Λυρνησσὸν διαπορθήσας καὶ τείχεα Θήβης,
IL.2,692	κὰδ δὲ Μύνητ' ἔβαλεν καὶ Ἐπίστροφον ἐγχεσιμώρους,
IL.2,693	υἱέας Εὐηνοῖο Σεληπιάδαο ἄνακτος:
IL.2,694	τῆς ὅ γε κεῖτ' ἀχέων, τάχα δ' ἀνστήσεσθαι ἔμελλεν.
IL.2,695	οἳ δ' εἶχον Φυλάκην καὶ Πύρασον ἀνθεμόεντα
IL.2,696	„Δήμητρος τέμενος, Ἴτωνά τε μητέρα μήλων,“
IL.2,697	ἀγχίαλόν τ' Ἀντρῶνα ἰδὲ Πτελεὸν λεχεποίην,
IL.2,698	τῶν αὖ Πρωτεσίλαος ἀρήϊος ἡγεμόνευε
IL.2,699	ζωὸς ἐών: τότε δ' ἤδη ἔχεν κάτα γαῖα μέλαινα.
IL.2,700	τοῦ δὲ καὶ ἀμφιδρυφὴς ἄλοχος Φυλάκῃ ἐλέλειπτο
IL.2,701	„καὶ δόμος ἡμιτελής: τὸν δ' ἔκτανε Δάρδανος ἀνὴρ“
IL.2,702	νηὸς ἀποθρῴσκοντα πολὺ πρώτιστον Ἀχαιῶν.
IL.2,703	οὐδὲ μὲν οὐδ' οἳ ἄναρχοι ἔσαν, πόθεόν γε μὲν ἀρχόν:
IL.2,704	ἀλλά σφεας κόσμησε Ποδάρκης ὄζος Ἄρηος
IL.2,705	Ἰφίκλου υἱὸς πολυμήλου Φυλακίδαο
IL.2,706	αὐτοκασίγνητος μεγαθύμου Πρωτεσιλάου
IL.2,707	ὁπλότερος γενεῇ: ὁ δ' ἅμα πρότερος καὶ ἀρείων
IL.2,708	ἥρως Πρωτεσίλαος ἀρήϊος: οὐδέ τι λαοὶ
IL.2,709	δεύονθ' ἡγεμόνος, πόθεόν γε μὲν ἐσθλὸν ἐόντα:
IL.2,710	τῷ δ' ἅμα τεσσαράκοντα μέλαιναι νῆες ἕποντο.
IL.2,711	οἳ δὲ Φερὰς ἐνέμοντο παραὶ Βοιβηΐδα λίμνην
IL.2,712	Βοίβην καὶ Γλαφύρας καὶ ἐϋκτιμένην Ἰαωλκόν,
IL.2,713	τῶν ἦρχ' Ἀδμήτοιο φίλος πάϊς ἕνδεκα νηῶν
IL.2,714	Εὔμηλος, τὸν ὑπ' Ἀδμήτῳ τέκε δῖα γυναικῶν
IL.2,715	Ἄλκηστις Πελίαο θυγατρῶν εἶδος ἀρίστη.
IL.2,716	οἳ δ' ἄρα Μηθώνην καὶ Θαυμακίην ἐνέμοντο
IL.2,717	καὶ Μελίβοιαν ἔχον καὶ Ὀλιζῶνα τρηχεῖαν,
IL.2,718	τῶν δὲ Φιλοκτήτης ἦρχεν τόξων ἐῢ εἰδὼς
IL.2,719	ἑπτὰ νεῶν: ἐρέται δ' ἐν ἑκάστῃ πεντήκοντα
IL.2,720	ἐμβέβασαν τόξων εὖ εἰδότες ἶφι μάχεσθαι.
IL.2,721	ἀλλ' ὃ μὲν ἐν νήσῳ κεῖτο κρατέρ' ἄλγεα πάσχων
IL.2,722	„Λήμνῳ ἐν ἠγαθέῃ, ὅθι μιν λίπον υἷες Ἀχαιῶν“
IL.2,723	ἕλκεϊ μοχθίζοντα κακῷ ὀλοόφρονος ὕδρου:
IL.2,724	ἔνθ' ὅ γε κεῖτ' ἀχέων: τάχα δὲ μνήσεσθαι ἔμελλον
IL.2,725	Ἀργεῖοι παρὰ νηυσὶ Φιλοκτήταο ἄνακτος.
IL.2,726	οὐδὲ μὲν οὐδ' οἳ ἄναρχοι ἔσαν, πόθεόν γε μὲν ἀρχόν:
IL.2,727	ἀλλὰ Μέδων κόσμησεν Ὀϊλῆος νόθος υἱός,
IL.2,728	τόν ῥ' ἔτεκεν Ῥήνη ὑπ' Ὀϊλῆϊ πτολιπόρθῳ.
IL.2,729	οἳ δ' εἶχον Τρίκκην καὶ Ἰθώμην κλωμακόεσσαν,
IL.2,730	„οἵ τ' ἔχον Οἰχαλίην πόλιν Εὐρύτου Οἰχαλιῆος,“
IL.2,731	τῶν αὖθ' ἡγείσθην Ἀσκληπιοῦ δύο παῖδε
IL.2,732	ἰητῆρ' ἀγαθὼ Ποδαλείριος ἠδὲ Μαχάων:
IL.2,733	τοῖς δὲ τριήκοντα γλαφυραὶ νέες ἐστιχόωντο.
IL.2,734	οἳ δ' ἔχον Ὀρμένιον, οἵ τε κρήνην Ὑπέρειαν,
IL.2,735	οἵ τ' ἔχον Ἀστέριον Τιτάνοιό τε λευκὰ κάρηνα,
IL.2,736	τῶν ἦρχ' Εὐρύπυλος Εὐαίμονος ἀγλαὸς υἱός:
IL.2,737	τῷ δ' ἅμα τεσσαράκοντα μέλαιναι νῆες ἕποντο.
IL.2,738	οἳ δ' Ἄργισσαν ἔχον καὶ Γυρτώνην ἐνέμοντο,
IL.2,739	Ὄρθην Ἠλώνην τε πόλιν τ' Ὀλοοσσόνα λευκήν,
IL.2,740	τῶν αὖθ' ἡγεμόνευε μενεπτόλεμος Πολυποίτης
IL.2,741	„υἱὸς Πειριθόοιο τὸν ἀθάνατος τέκετο Ζεύς:“
IL.2,742	„τόν ῥ' ὑπὸ Πειριθόῳ τέκετο κλυτὸς Ἱπποδάμεια“
IL.2,743	ἤματι τῷ ὅτε Φῆρας ἐτίσατο λαχνήεντας,
IL.2,744	τοὺς δ' ἐκ Πηλίου ὦσε καὶ Αἰθίκεσσι πέλασσεν:
IL.2,745	„οὐκ οἶος, ἅμα τῷ γε Λεοντεὺς ὄζος Ἄρηοσ“
IL.2,746	υἱὸς ὑπερθύμοιο Κορώνου Καινεΐδαο:
IL.2,747	τοῖς δ' ἅμα τεσσαράκοντα μέλαιναι νῆες ἕποντο.
IL.2,748	γουνεὺς δ' ἐκ Κύφου ἦγε δύω καὶ εἴκοσι νῆας:
IL.2,749	τῷ δ' Ἐνιῆνες ἕποντο μενεπτόλεμοί τε Περαιβοὶ
IL.2,750	οἳ περὶ Δωδώνην δυσχείμερον οἰκί' ἔθεντο,
IL.2,751	οἵ τ' ἀμφ' ἱμερτὸν Τιταρησσὸν ἔργα νέμοντο
IL.2,752	ὅς ῥ' ἐς Πηνειὸν προΐει καλλίρροον ὕδωρ,
IL.2,753	οὐδ' ὅ γε Πηνειῷ συμμίσγεται ἀργυροδίνῃ,
IL.2,754	ἀλλά τέ μιν καθύπερθεν ἐπιρρέει ἠΰτ' ἔλαιον:
IL.2,755	ὅρκου γὰρ δεινοῦ Στυγὸς ὕδατός ἐστιν ἀπορρώξ.
IL.2,756	μαγνήτων δ' ἦρχε Πρόθοος Τενθρηδόνος υἱός,
IL.2,757	οἳ περὶ Πηνειὸν καὶ Πήλιον εἰνοσίφυλλον
IL.2,758	ναίεσκον: τῶν μὲν Πρόθοος θοὸς ἡγεμόνευε,
IL.2,759	τῷ δ' ἅμα τεσσαράκοντα μέλαιναι νῆες ἕποντο.
IL.2,760	οὗτοι ἄρ' ἡγεμόνες Δαναῶν καὶ κοίρανοι ἦσαν:
IL.2,761	τίς τὰρ τῶν ὄχ' ἄριστος ἔην σύ μοι ἔννεπε Μοῦσα
IL.2,762	αὐτῶν ἠδ' ἵππων, οἳ ἅμ' Ἀτρεΐδῃσιν ἕποντο.
IL.2,763	„ἵπποι μὲν μέγ' ἄρισται ἔσαν Φηρητιάδαο,“
IL.2,764	τὰς Εὔμηλος ἔλαυνε ποδώκεας ὄρνιθας ὣς
IL.2,765	ὄτριχας οἰέτεας σταφύλῃ ἐπὶ νῶτον ἐΐσας:
IL.2,766	τὰς ἐν Πηρείῃ θρέψ' ἀργυρότοξος Ἀπόλλων
IL.2,767	„ἄμφω θηλείας, φόβον Ἄρηος φορεούσας.“
IL.2,768	ἀνδρῶν αὖ μέγ' ἄριστος ἔην Τελαμώνιος Αἴας
IL.2,769	ὄφρ' Ἀχιλεὺς μήνιεν: ὃ γὰρ πολὺ φέρτατος ἦεν,
IL.2,770	ἵπποι θ' οἳ φορέεσκον ἀμύμονα Πηλεΐωνα.
IL.2,771	ἀλλ' ὃ μὲν ἐν νήεσσι κορωνίσι ποντοπόροισι
IL.2,772	κεῖτ' ἀπομηνίσας Ἀγαμέμνονι ποιμένι λαῶν
IL.2,773	Ἀτρεΐδῃ: λαοὶ δὲ παρὰ ῥηγμῖνι θαλάσσης
IL.2,774	δίσκοισιν τέρποντο καὶ αἰγανέῃσιν ἱέντες
IL.2,775	τόξοισίν θ': ἵπποι δὲ παρ' ἅρμασιν οἷσιν ἕκαστος
IL.2,776	λωτὸν ἐρεπτόμενοι ἐλεόθρεπτόν τε σέλινον
IL.2,777	ἕστασαν: ἅρματα δ' εὖ πεπυκασμένα κεῖτο ἀνάκτων
IL.2,778	ἐν κλισίῃς: οἳ δ' ἀρχὸν ἀρηΐφιλον ποθέοντες
IL.2,779	φοίτων ἔνθα καὶ ἔνθα κατὰ στρατὸν οὐδὲ μάχοντο.
IL.2,780	οἳ δ' ἄρ' ἴσαν ὡς εἴ τε πυρὶ χθὼν πᾶσα νέμοιτο:
IL.2,781	γαῖα δ' ὑπεστενάχιζε Διὶ ὣς τερπικεραύνῳ
IL.2,782	χωομένῳ ὅτε τ' ἀμφὶ Τυφωέϊ γαῖαν ἱμάσσῃ
IL.2,783	εἰν Ἀρίμοις, ὅθι φασὶ Τυφωέος ἔμμεναι εὐνάς:
IL.2,784	ὣς ἄρα τῶν ὑπὸ ποσσὶ μέγα στεναχίζετο γαῖα
IL.2,785	ἐρχομένων: μάλα δ' ὦκα διέπρησσον πεδίοιο.
IL.2,786	τρωσὶν δ' ἄγγελος ἦλθε ποδήνεμος ὠκέα Ἶρις
IL.2,787	πὰρ Διὸς αἰγιόχοιο σὺν ἀγγελίῃ ἀλεγεινῇ:
IL.2,788	οἳ δ' ἀγορὰς ἀγόρευον ἐπὶ Πριάμοιο θύρῃσι
IL.2,789	πάντες ὁμηγερέες ἠμὲν νέοι ἠδὲ γέροντες:
IL.2,790	ἀγχοῦ δ' ἱσταμένη προσέφη πόδας ὠκέα Ἶρις:
IL.2,791	εἴσατο δὲ φθογγὴν υἷϊ Πριάμοιο Πολίτῃ,
IL.2,792	ὃς Τρώων σκοπὸς ἷζε ποδωκείῃσι πεποιθὼς
IL.2,793	τύμβῳ ἐπ' ἀκροτάτῳ Αἰσυήταο γέροντος,
IL.2,794	δέγμενος ὁππότε ναῦφιν ἀφορμηθεῖεν Ἀχαιοί:
IL.2,795	τῷ μιν ἐεισαμένη προσέφη πόδας ὠκέα Ἶρις:
IL.2,796	ὦ γέρον αἰεί τοι μῦθοι φίλοι ἄκριτοί εἰσιν,
IL.2,797	ὥς ποτ' ἐπ' εἰρήνης: πόλεμος δ' ἀλίαστος ὄρωρεν.
IL.2,798	ἤδη μὲν μάλα πολλὰ μάχας εἰσήλυθον ἀνδρῶν,
IL.2,799	ἀλλ' οὔ πω τοιόνδε τοσόνδέ τε λαὸν ὄπωπα:
IL.2,800	λίην γὰρ φύλλοισιν ἐοικότες ἢ ψαμάθοισιν
IL.2,801	„ἔρχονται πεδίοιο μαχησόμενοι προτὶ ἄστυ.“
IL.2,802	„Ἕκτορ σοὶ δὲ μάλιστ' ἐπιτέλλομαι, ὧδε δὲ ῥέξαι:“
IL.2,803	πολλοὶ γὰρ κατὰ ἄστυ μέγα Πριάμου ἐπίκουροι,
IL.2,804	ἄλλη δ' ἄλλων γλῶσσα πολυσπερέων ἀνθρώπων:
IL.2,805	τοῖσιν ἕκαστος ἀνὴρ σημαινέτω οἷσί περ ἄρχει,
IL.2,806	τῶν δ' ἐξηγείσθω κοσμησάμενος πολιήτας.
IL.2,807	„ὣς ἔφαθ', Ἕκτωρ δ' οὔ τι θεᾶς ἔπος ἠγνοίησεν,“
IL.2,808	αἶψα δ' ἔλυσ' ἀγορήν: ἐπὶ τεύχεα δ' ἐσσεύοντο:
IL.2,809	„πᾶσαι δ' ὠΐγνυντο πύλαι, ἐκ δ' ἔσσυτο λαὸσ“
IL.2,810	πεζοί θ' ἱππῆές τε: πολὺς δ' ὀρυμαγδὸς ὀρώρει.
IL.2,811	ἔστι δέ τις προπάροιθε πόλιος αἰπεῖα κολώνη
IL.2,812	ἐν πεδίῳ ἀπάνευθε περίδρομος ἔνθα καὶ ἔνθα,
IL.2,813	τὴν ἤτοι ἄνδρες Βατίειαν κικλήσκουσιν,
IL.2,814	ἀθάνατοι δέ τε σῆμα πολυσκάρθμοιο Μυρίνης:
IL.2,815	ἔνθα τότε Τρῶές τε διέκριθεν ἠδ' ἐπίκουροι.
IL.2,816	τρωσὶ μὲν ἡγεμόνευε μέγας κορυθαίολος Ἕκτωρ
IL.2,817	Πριαμίδης: ἅμα τῷ γε πολὺ πλεῖστοι καὶ ἄριστοι
IL.2,818	λαοὶ θωρήσσοντο μεμαότες ἐγχείῃσι.
IL.2,819	„δαρδανίων αὖτ' ἦρχεν ἐῢς πάϊς Ἀγχίσαο“
IL.2,820	„Αἰνείας, τὸν ὑπ' Ἀγχίσῃ τέκε δῖ' Ἀφροδίτη“
IL.2,821	Ἴδης ἐν κνημοῖσι θεὰ βροτῷ εὐνηθεῖσα,
IL.2,822	οὐκ οἶος, ἅμα τῷ γε δύω Ἀντήνορος υἷε
IL.2,823	Ἀρχέλοχός τ' Ἀκάμας τε μάχης εὖ εἰδότε πάσης.
IL.2,824	οἳ δὲ Ζέλειαν ἔναιον ὑπαὶ πόδα νείατον Ἴδης
IL.2,825	ἀφνειοὶ πίνοντες ὕδωρ μέλαν Αἰσήποιο
IL.2,826	Τρῶες, τῶν αὖτ' ἦρχε Λυκάονος ἀγλαὸς υἱὸς
IL.2,827	„Πάνδαρος, ᾧ καὶ τόξον Ἀπόλλων αὐτὸς ἔδωκεν.“
IL.2,828	οἳ δ' Ἀδρήστειάν τ' εἶχον καὶ δῆμον Ἀπαισοῦ
IL.2,829	καὶ Πιτύειαν ἔχον καὶ Τηρείης ὄρος αἰπύ,
IL.2,830	τῶν ἦρχ' Ἄδρηστός τε καὶ Ἄμφιος λινοθώρηξ
IL.2,831	υἷε δύω Μέροπος Περκωσίου, ὃς περὶ πάντων
IL.2,832	ᾔδεε μαντοσύνας, οὐδὲ οὓς παῖδας ἔασκε
IL.2,833	στείχειν ἐς πόλεμον φθισήνορα: τὼ δέ οἱ οὔ τι
IL.2,834	πειθέσθην: κῆρες γὰρ ἄγον μέλανος θανάτοιο.
IL.2,835	οἳ δ' ἄρα Περκώτην καὶ Πράκτιον ἀμφενέμοντο
IL.2,836	καὶ Σηστὸν καὶ Ἄβυδον ἔχον καὶ δῖαν Ἀρίσβην,
IL.2,837	„τῶν αὖθ' Ὑρτακίδης ἦρχ' Ἄσιος ὄρχαμος ἀνδρῶν,“
IL.2,838	„Ἄσιος Ὑρτακίδης ὃν Ἀρίσβηθεν φέρον ἵπποι“
IL.2,839	αἴθωνες μεγάλοι ποταμοῦ ἄπο Σελλήεντος.
IL.2,840	ἱππόθοος δ' ἄγε φῦλα Πελασγῶν ἐγχεσιμώρων
IL.2,841	τῶν οἳ Λάρισαν ἐριβώλακα ναιετάασκον:
IL.2,842	τῶν ἦρχ' Ἱππόθοός τε Πύλαιός τ' ὄζος Ἄρηος,
IL.2,843	υἷε δύω Λήθοιο Πελασγοῦ Τευταμίδαο.
IL.2,844	αὐτὰρ Θρήϊκας ἦγ' Ἀκάμας καὶ Πείροος ἥρως
IL.2,845	ὅσσους Ἑλλήσποντος ἀγάρροος ἐντὸς ἐέργει.
IL.2,846	εὔφημος δ' ἀρχὸς Κικόνων ἦν αἰχμητάων
IL.2,847	υἱὸς Τροιζήνοιο διοτρεφέος Κεάδαο.
IL.2,848	αὐτὰρ Πυραίχμης ἄγε Παίονας ἀγκυλοτόξους
IL.2,849	τηλόθεν ἐξ Ἀμυδῶνος ἀπ' Ἀξιοῦ εὐρὺ ῥέοντος,
IL.2,850	„Ἀξιοῦ οὗ κάλλιστον ὕδωρ ἐπικίδναται αἶαν.“
IL.2,851	„παφλαγόνων δ' ἡγεῖτο Πυλαιμένεος λάσιον κῆρ“
IL.2,852	ἐξ Ἐνετῶν, ὅθεν ἡμιόνων γένος ἀγροτεράων,
IL.2,853	οἵ ῥα Κύτωρον ἔχον καὶ Σήσαμον ἀμφενέμοντο
IL.2,854	ἀμφί τε Παρθένιον ποταμὸν κλυτὰ δώματ' ἔναιον
IL.2,855	Κρῶμνάν τ' Αἰγιαλόν τε καὶ ὑψηλοὺς Ἐρυθίνους.
IL.2,856	„αὐτὰρ Ἁλιζώνων Ὀδίος καὶ Ἐπίστροφος ἦρχον“
IL.2,857	τηλόθεν ἐξ Ἀλύβης, ὅθεν ἀργύρου ἐστὶ γενέθλη.
IL.2,858	μυσῶν δὲ Χρόμις ἦρχε καὶ Ἔννομος οἰωνιστής:
IL.2,859	ἀλλ' οὐκ οἰωνοῖσιν ἐρύσατο κῆρα μέλαιναν,
IL.2,860	ἀλλ' ἐδάμη ὑπὸ χερσὶ ποδώκεος Αἰακίδαο
IL.2,861	ἐν ποταμῷ, ὅθι περ Τρῶας κεράϊζε καὶ ἄλλους.
IL.2,862	φόρκυς αὖ Φρύγας ἦγε καὶ Ἀσκάνιος θεοειδὴς
IL.2,863	„τῆλ' ἐξ Ἀσκανίης: μέμασαν δ' ὑσμῖνι μάχεσθαι.“
IL.2,864	μῄοσιν αὖ Μέσθλης τε καὶ Ἄντιφος ἡγησάσθην
IL.2,865	υἷε Ταλαιμένεος τὼ Γυγαίη τέκε λίμνη,
IL.2,866	οἳ καὶ Μῄονας ἦγον ὑπὸ Τμώλῳ γεγαῶτας.
IL.2,867	„νάστης αὖ Καρῶν ἡγήσατο βαρβαροφώνων,“
IL.2,868	οἳ Μίλητον ἔχον Φθιρῶν τ' ὄρος ἀκριτόφυλλον
IL.2,869	Μαιάνδρου τε ῥοὰς Μυκάλης τ' αἰπεινὰ κάρηνα:
IL.2,870	τῶν μὲν ἄρ' Ἀμφίμαχος καὶ Νάστης ἡγησάσθην,
IL.2,871	„Νάστης Ἀμφίμαχός τε Νομίονος ἀγλαὰ τέκνα,“
IL.2,872	„ὃς καὶ χρυσὸν ἔχων πόλεμον δ' ἴεν ἠΰτε κούρη“
IL.2,873	νήπιος, οὐδέ τί οἱ τό γ' ἐπήρκεσε λυγρὸν ὄλεθρον,
IL.2,874	ἀλλ' ἐδάμη ὑπὸ χερσὶ ποδώκεος Αἰακίδαο
IL.2,875	ἐν ποταμῷ, χρυσὸν δ' Ἀχιλεὺς ἐκόμισσε δαΐφρων.
IL.2,876	σαρπηδὼν δ' ἦρχεν Λυκίων καὶ Γλαῦκος ἀμύμων
IL.2,877	τηλόθεν ἐκ Λυκίης, Ξάνθου ἄπο δινήεντος.
IL.3,1	Αὐτὰρ ἐπεὶ κόσμηθεν ἅμ' ἡγεμόνεσσιν ἕκαστοι,
IL.3,2	Τρῶες μὲν κλαγγῇ τ' ἐνοπῇ τ' ἴσαν ὄρνιθες ὣς
IL.3,3	„ἠΰτε περ κλαγγὴ γεράνων πέλει οὐρανόθι πρό:“
IL.3,4	„αἵ τ' ἐπεὶ οὖν χειμῶνα φύγον καὶ ἀθέσφατον ὄμβρον“
IL.3,5	„κλαγγῇ ταί γε πέτονται ἐπ' ὠκεανοῖο ῥοάων“
IL.3,6	„ἀνδράσι Πυγμαίοισι φόνον καὶ κῆρα φέρουσαι:“
IL.3,7	ἠέριαι δ' ἄρα ταί γε κακὴν ἔριδα προφέρονται.
IL.3,8	οἳ δ' ἄρ' ἴσαν σιγῇ μένεα πνείοντες Ἀχαιοὶ
IL.3,9	ἐν θυμῷ μεμαῶτες ἀλεξέμεν ἀλλήλοισιν.
IL.3,10	„εὖτ' ὄρεος κορυφῇσι Νότος κατέχευεν ὀμίχλην“
IL.3,11	„ποιμέσιν οὔ τι φίλην, κλέπτῃ δέ τε νυκτὸς ἀμείνω,“
IL.3,12	τόσσόν τίς τ' ἐπιλεύσσει ὅσον τ' ἐπὶ λᾶαν ἵησιν:
IL.3,13	„ὣς ἄρα τῶν ὑπὸ ποσσὶ κονίσαλος ὄρνυτ' ἀελλὴσ“
IL.3,14	ἐρχομένων: μάλα δ' ὦκα διέπρησσον πεδίοιο.
IL.3,15	οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες,
IL.3,16	Τρωσὶν μὲν προμάχιζεν Ἀλέξανδρος θεοειδὴς
IL.3,17	παρδαλέην ὤμοισιν ἔχων καὶ καμπύλα τόξα
IL.3,18	καὶ ξίφος: αὐτὰρ δοῦρε δύω κεκορυθμένα χαλκῷ
IL.3,19	πάλλων Ἀργείων προκαλίζετο πάντας ἀρίστους
IL.3,20	ἀντίβιον μαχέσασθαι ἐν αἰνῇ δηϊοτῆτι.
IL.3,21	τὸν δ' ὡς οὖν ἐνόησεν ἀρηΐφιλος Μενέλαος
IL.3,22	ἐρχόμενον προπάροιθεν ὁμίλου μακρὰ βιβάντα,
IL.3,23	ὥς τε λέων ἐχάρη μεγάλῳ ἐπὶ σώματι κύρσας
IL.3,24	εὑρὼν ἢ ἔλαφον κεραὸν ἢ ἄγριον αἶγα
IL.3,25	„πεινάων: μάλα γάρ τε κατεσθίει, εἴ περ ἂν αὐτὸν“
IL.3,26	σεύωνται ταχέες τε κύνες θαλεροί τ' αἰζηοί:
IL.3,27	ὣς ἐχάρη Μενέλαος Ἀλέξανδρον θεοειδέα
IL.3,28	ὀφθαλμοῖσιν ἰδών: φάτο γὰρ τίσεσθαι ἀλείτην:
IL.3,29	αὐτίκα δ' ἐξ ὀχέων σὺν τεύχεσιν ἆλτο χαμᾶζε.
IL.3,30	τὸν δ' ὡς οὖν ἐνόησεν Ἀλέξανδρος θεοειδὴς
IL.3,31	„ἐν προμάχοισι φανέντα, κατεπλήγη φίλον ἦτορ,“
IL.3,32	ἂψ δ' ἑτάρων εἰς ἔθνος ἐχάζετο κῆρ' ἀλεείνων.
IL.3,33	ὡς δ' ὅτε τίς τε δράκοντα ἰδὼν παλίνορσος ἀπέστη
IL.3,34	οὔρεος ἐν βήσσῃς, ὑπό τε τρόμος ἔλλαβε γυῖα,
IL.3,35	ἂψ δ' ἀνεχώρησεν, ὦχρός τέ μιν εἷλε παρειάς,
IL.3,36	„ὣς αὖτις καθ' ὅμιλον ἔδυ Τρώων ἀγερώχων“
IL.3,37	δείσας Ἀτρέος υἱὸν Ἀλέξανδρος θεοειδής.
IL.3,38	τὸν δ' Ἕκτωρ νείκεσσεν ἰδὼν αἰσχροῖς ἐπέεσσιν:
IL.3,39	Δύσπαρι εἶδος ἄριστε γυναιμανὲς ἠπεροπευτὰ
IL.3,40	αἴθ' ὄφελες ἄγονός τ' ἔμεναι ἄγαμός τ' ἀπολέσθαι:
IL.3,41	καί κε τὸ βουλοίμην, καί κεν πολὺ κέρδιον ἦεν
IL.3,42	ἢ οὕτω λώβην τ' ἔμεναι καὶ ὑπόψιον ἄλλων.
IL.3,43	ἦ που καγχαλόωσι κάρη κομόωντες Ἀχαιοὶ
IL.3,44	„φάντες ἀριστῆα πρόμον ἔμμεναι, οὕνεκα καλὸν“
IL.3,45	εἶδος ἔπ', ἀλλ' οὐκ ἔστι βίη φρεσὶν οὐδέ τις ἀλκή.
IL.3,46	ἦ τοιόσδε ἐὼν ἐν ποντοπόροισι νέεσσι
IL.3,47	πόντον ἐπιπλώσας, ἑτάρους ἐρίηρας ἀγείρας,
IL.3,48	„μιχθεὶς ἀλλοδαποῖσι γυναῖκ' εὐειδέ' ἀνῆγεσ“
IL.3,49	„ἐξ ἀπίης γαίης νυὸν ἀνδρῶν αἰχμητάων“
IL.3,50	πατρί τε σῷ μέγα πῆμα πόληΐ τε παντί τε δήμῳ,
IL.3,51	δυσμενέσιν μὲν χάρμα, κατηφείην δὲ σοὶ αὐτῷ;
IL.3,52	οὐκ ἂν δὴ μείνειας ἀρηΐφιλον Μενέλαον;
IL.3,53	γνοίης χ' οἵου φωτὸς ἔχεις θαλερὴν παράκοιτιν:
IL.3,54	„οὐκ ἄν τοι χραίσμῃ κίθαρις τά τε δῶρ' Ἀφροδίτησ“
IL.3,55	ἥ τε κόμη τό τε εἶδος ὅτ' ἐν κονίῃσι μιγείης.
IL.3,56	ἀλλὰ μάλα Τρῶες δειδήμονες: ἦ τέ κεν ἤδη
IL.3,57	λάϊνον ἕσσο χιτῶνα κακῶν ἕνεχ' ὅσσα ἔοργας.
IL.3,58	τὸν δ' αὖτε προσέειπεν Ἀλέξανδρος θεοειδής:
IL.3,59	Ἕκτορ ἐπεί με κατ' αἶσαν ἐνείκεσας οὐδ' ὑπὲρ αἶσαν:
IL.3,60	αἰεί τοι κραδίη πέλεκυς ὥς ἐστιν ἀτειρὴς
IL.3,61	ὅς τ' εἶσιν διὰ δουρὸς ὑπ' ἀνέρος ὅς ῥά τε τέχνῃ
IL.3,62	νήϊον ἐκτάμνῃσιν, ὀφέλλει δ' ἀνδρὸς ἐρωήν:
IL.3,63	ὣς σοὶ ἐνὶ στήθεσσιν ἀτάρβητος νόος ἐστί:
IL.3,64	μή μοι δῶρ' ἐρατὰ πρόφερε χρυσέης Ἀφροδίτης:
IL.3,65	„οὔ τοι ἀπόβλητ' ἐστὶ θεῶν ἐρικυδέα δῶρα“
IL.3,66	ὅσσά κεν αὐτοὶ δῶσιν, ἑκὼν δ' οὐκ ἄν τις ἕλοιτο:
IL.3,67	νῦν αὖτ' εἴ μ' ἐθέλεις πολεμίζειν ἠδὲ μάχεσθαι,
IL.3,68	ἄλλους μὲν κάθισον Τρῶας καὶ πάντας Ἀχαιούς,
IL.3,69	αὐτὰρ ἔμ' ἐν μέσσῳ καὶ ἀρηΐφιλον Μενέλαον
IL.3,70	συμβάλετ' ἀμφ' Ἑλένῃ καὶ κτήμασι πᾶσι μάχεσθαι:
IL.3,71	ὁππότερος δέ κε νικήσῃ κρείσσων τε γένηται,
IL.3,72	κτήμαθ' ἑλὼν εὖ πάντα γυναῖκά τε οἴκαδ' ἀγέσθω:
IL.3,73	οἳ δ' ἄλλοι φιλότητα καὶ ὅρκια πιστὰ ταμόντες
IL.3,74	ναίοιτε Τροίην ἐριβώλακα, τοὶ δὲ νεέσθων
IL.3,75	Ἄργος ἐς ἱππόβοτον καὶ Ἀχαιΐδα καλλιγύναικα.
IL.3,76	ὣς ἔφαθ', Ἕκτωρ δ' αὖτ' ἐχάρη μέγα μῦθον ἀκούσας,
IL.3,77	καί ῥ' ἐς μέσσον ἰὼν Τρώων ἀνέεργε φάλαγγας
IL.3,78	μέσσου δουρὸς ἑλών: τοὶ δ' ἱδρύνθησαν ἅπαντες.
IL.3,79	τῷ δ' ἐπετοξάζοντο κάρη κομόωντες Ἀχαιοὶ
IL.3,80	„ἰοῖσίν τε τιτυσκόμενοι λάεσσί τ' ἔβαλλον:“
IL.3,81	αὐτὰρ ὃ μακρὸν ἄϋσεν ἄναξ ἀνδρῶν Ἀγαμέμνων:
IL.3,82	„ἴσχεσθ' Ἀργεῖοι, μὴ βάλλετε κοῦροι Ἀχαιῶν:“
IL.3,83	„στεῦται γάρ τι ἔπος ἐρέειν κορυθαίολος Ἕκτωρ.“
IL.3,84	ὣς ἔφαθ', οἳ δ' ἔσχοντο μάχης ἄνεῴ τ' ἐγένοντο
IL.3,85	ἐσσυμένως: Ἕκτωρ δὲ μετ' ἀμφοτέροισιν ἔειπε:
IL.3,86	κέκλυτέ μευ Τρῶες καὶ ἐϋκνήμιδες Ἀχαιοὶ
IL.3,87	μῦθον Ἀλεξάνδροιο, τοῦ εἵνεκα νεῖκος ὄρωρεν.
IL.3,88	ἄλλους μὲν κέλεται Τρῶας καὶ πάντας Ἀχαιοὺς
IL.3,89	τεύχεα κάλ' ἀποθέσθαι ἐπὶ χθονὶ πουλυβοτείρῃ,
IL.3,90	αὐτὸν δ' ἐν μέσσῳ καὶ ἀρηΐφιλον Μενέλαον
IL.3,91	οἴους ἀμφ' Ἑλένῃ καὶ κτήμασι πᾶσι μάχεσθαι.
IL.3,92	ὁππότερος δέ κε νικήσῃ κρείσσων τε γένηται
IL.3,93	κτήμαθ' ἑλὼν εὖ πάντα γυναῖκά τε οἴκαδ' ἀγέσθω:
IL.3,94	οἳ δ' ἄλλοι φιλότητα καὶ ὅρκια πιστὰ τάμωμεν.
IL.3,95	ὣς ἔφαθ', οἳ δ' ἄρα πάντες ἀκὴν ἐγένοντο σιωπῇ:
IL.3,96	τοῖσι δὲ καὶ μετέειπε βοὴν ἀγαθὸς Μενέλαος:
IL.3,97	κέκλυτε νῦν καὶ ἐμεῖο: μάλιστα γὰρ ἄλγος ἱκάνει
IL.3,98	θυμὸν ἐμόν, φρονέω δὲ διακρινθήμεναι ἤδη
IL.3,99	Ἀργείους καὶ Τρῶας, ἐπεὶ κακὰ πολλὰ πέπασθε
IL.3,100	εἵνεκ' ἐμῆς ἔριδος καὶ Ἀλεξάνδρου ἕνεκ' ἀρχῆς:
IL.3,101	ἡμέων δ' ὁπποτέρῳ θάνατος καὶ μοῖρα τέτυκται
IL.3,102	τεθναίη: ἄλλοι δὲ διακρινθεῖτε τάχιστα.
IL.3,103	„οἴσετε ἄρν', ἕτερον λευκόν, ἑτέρην δὲ μέλαιναν,“
IL.3,104	„Γῇ τε καὶ Ἠελίῳ: Διὶ δ' ἡμεῖς οἴσομεν ἄλλον:“
IL.3,105	„ἄξετε δὲ Πριάμοιο βίην, ὄφρ' ὅρκια τάμνῃ“
IL.3,106	αὐτός, ἐπεί οἱ παῖδες ὑπερφίαλοι καὶ ἄπιστοι,
IL.3,107	μή τις ὑπερβασίῃ Διὸς ὅρκια δηλήσηται.
IL.3,108	αἰεὶ δ' ὁπλοτέρων ἀνδρῶν φρένες ἠερέθονται:
IL.3,109	οἷς δ' ὁ γέρων μετέῃσιν ἅμα πρόσσω καὶ ὀπίσσω
IL.3,110	λεύσσει, ὅπως ὄχ' ἄριστα μετ' ἀμφοτέροισι γένηται.
IL.3,111	ὣς ἔφαθ', οἳ δ' ἐχάρησαν Ἀχαιοί τε Τρῶές τε
IL.3,112	ἐλπόμενοι παύσασθαι ὀϊζυροῦ πολέμοιο.
IL.3,113	καί ῥ' ἵππους μὲν ἔρυξαν ἐπὶ στίχας, ἐκ δ' ἔβαν αὐτοί,
IL.3,114	τεύχεά τ' ἐξεδύοντο: τὰ μὲν κατέθεντ' ἐπὶ γαίῃ
IL.3,115	πλησίον ἀλλήλων, ὀλίγη δ' ἦν ἀμφὶς ἄρουρα:
IL.3,116	Ἕκτωρ δὲ προτὶ ἄστυ δύω κήρυκας ἔπεμπε
IL.3,117	καρπαλίμως ἄρνάς τε φέρειν Πρίαμόν τε καλέσσαι:
IL.3,118	αὐτὰρ ὃ Ταλθύβιον προΐει κρείων Ἀγαμέμνων
IL.3,119	νῆας ἔπι γλαφυρὰς ἰέναι, ἠδ' ἄρν' ἐκέλευεν
IL.3,120	οἰσέμεναι: ὃ δ' ἄρ' οὐκ ἀπίθησ' Ἀγαμέμνονι δίῳ.
IL.3,121	ἶρις δ' αὖθ' Ἑλένῃ λευκωλένῳ ἄγγελος ἦλθεν
IL.3,122	„εἰδομένη γαλόῳ Ἀντηνορίδαο δάμαρτι,“
IL.3,123	τὴν Ἀντηνορίδης εἶχε κρείων Ἑλικάων
IL.3,124	Λαοδίκην Πριάμοιο θυγατρῶν εἶδος ἀρίστην.
IL.3,125	τὴν δ' εὗρ' ἐν μεγάρῳ: ἣ δὲ μέγαν ἱστὸν ὕφαινε
IL.3,126	„δίπλακα πορφυρέην, πολέας δ' ἐνέπασσεν ἀέθλουσ“
IL.3,127	Τρώων θ' ἱπποδάμων καὶ Ἀχαιῶν χαλκοχιτώνων,
IL.3,128	οὕς ἑθεν εἵνεκ' ἔπασχον ὑπ' Ἄρηος παλαμάων:
IL.3,129	ἀγχοῦ δ' ἱσταμένη προσέφη πόδας ὠκέα Ἶρις:
IL.3,130	δεῦρ' ἴθι νύμφα φίλη, ἵνα θέσκελα ἔργα ἴδηαι
IL.3,131	Τρώων θ' ἱπποδάμων καὶ Ἀχαιῶν χαλκοχιτώνων,
IL.3,132	οἳ πρὶν ἐπ' ἀλλήλοισι φέρον πολύδακρυν Ἄρηα
IL.3,133	ἐν πεδίῳ ὀλοοῖο λιλαιόμενοι πολέμοιο:
IL.3,134	οἳ δὴ νῦν ἕαται σιγῇ, πόλεμος δὲ πέπαυται,
IL.3,135	ἀσπίσι κεκλιμένοι, παρὰ δ' ἔγχεα μακρὰ πέπηγεν.
IL.3,136	αὐτὰρ Ἀλέξανδρος καὶ ἀρηΐφιλος Μενέλαος
IL.3,137	μακρῇς ἐγχείῃσι μαχήσονται περὶ σεῖο:
IL.3,138	„τῷ δέ κε νικήσαντι φίλη κεκλήσῃ ἄκοιτις.“
IL.3,139	ὣς εἰποῦσα θεὰ γλυκὺν ἵμερον ἔμβαλε θυμῷ
IL.3,140	ἀνδρός τε προτέρου καὶ ἄστεος ἠδὲ τοκήων:
IL.3,141	αὐτίκα δ' ἀργεννῇσι καλυψαμένη ὀθόνῃσιν
IL.3,142	ὁρμᾶτ' ἐκ θαλάμοιο τέρεν κατὰ δάκρυ χέουσα
IL.3,143	οὐκ οἴη, ἅμα τῇ γε καὶ ἀμφίπολοι δύ' ἕποντο,
IL.3,144	„Αἴθρη Πιτθῆος θυγάτηρ, Κλυμένη τε βοῶπις:“
IL.3,145	αἶψα δ' ἔπειθ' ἵκανον ὅθι Σκαιαὶ πύλαι ἦσαν.
IL.3,146	οἳ δ' ἀμφὶ Πρίαμον καὶ Πάνθοον ἠδὲ Θυμοίτην
IL.3,147	Λάμπόν τε Κλυτίον θ' Ἱκετάονά τ' ὄζον Ἄρηος
IL.3,148	Οὐκαλέγων τε καὶ Ἀντήνωρ πεπνυμένω ἄμφω
IL.3,149	ἥατο δημογέροντες ἐπὶ Σκαιῇσι πύλῃσι,
IL.3,150	γήραϊ δὴ πολέμοιο πεπαυμένοι, ἀλλ' ἀγορηταὶ
IL.3,151	ἐσθλοί, τεττίγεσσιν ἐοικότες οἵ τε καθ' ὕλην
IL.3,152	δενδρέῳ ἐφεζόμενοι ὄπα λειριόεσσαν ἱεῖσι:
IL.3,153	τοῖοι ἄρα Τρώων ἡγήτορες ἧντ' ἐπὶ πύργῳ.
IL.3,154	οἳ δ' ὡς οὖν εἴδονθ' Ἑλένην ἐπὶ πύργον ἰοῦσαν,
IL.3,155	ἦκα πρὸς ἀλλήλους ἔπεα πτερόεντ' ἀγόρευον:
IL.3,156	οὐ νέμεσις Τρῶας καὶ ἐϋκνήμιδας Ἀχαιοὺς
IL.3,157	τοιῇδ' ἀμφὶ γυναικὶ πολὺν χρόνον ἄλγεα πάσχειν:
IL.3,158	αἰνῶς ἀθανάτῃσι θεῇς εἰς ὦπα ἔοικεν:
IL.3,159	ἀλλὰ καὶ ὧς τοίη περ ἐοῦσ' ἐν νηυσὶ νεέσθω,
IL.3,160	μηδ' ἡμῖν τεκέεσσί τ' ὀπίσσω πῆμα λίποιτο.
IL.3,161	ὣς ἄρ' ἔφαν, Πρίαμος δ' Ἑλένην ἐκαλέσσατο φωνῇ:
IL.3,162	δεῦρο πάροιθ' ἐλθοῦσα φίλον τέκος ἵζευ ἐμεῖο,
IL.3,163	„ὄφρα ἴδῃ πρότερόν τε πόσιν πηούς τε φίλους τε:“
IL.3,164	οὔ τί μοι αἰτίη ἐσσί, θεοί νύ μοι αἴτιοί εἰσιν
IL.3,165	οἵ μοι ἐφώρμησαν πόλεμον πολύδακρυν Ἀχαιῶν:
IL.3,166	ὥς μοι καὶ τόνδ' ἄνδρα πελώριον ἐξονομήνῃς
IL.3,167	ὅς τις ὅδ' ἐστὶν Ἀχαιὸς ἀνὴρ ἠΰς τε μέγας τε.
IL.3,168	ἤτοι μὲν κεφαλῇ καὶ μείζονες ἄλλοι ἔασι,
IL.3,169	καλὸν δ' οὕτω ἐγὼν οὔ πω ἴδον ὀφθαλμοῖσιν,
IL.3,170	οὐδ' οὕτω γεραρόν: βασιλῆϊ γὰρ ἀνδρὶ ἔοικε.
IL.3,171	τὸν δ' Ἑλένη μύθοισιν ἀμείβετο δῖα γυναικῶν:
IL.3,172	αἰδοῖός τέ μοί ἐσσι φίλε ἑκυρὲ δεινός τε:
IL.3,173	ὡς ὄφελεν θάνατός μοι ἁδεῖν κακὸς ὁππότε δεῦρο
IL.3,174	υἱέϊ σῷ ἑπόμην θάλαμον γνωτούς τε λιποῦσα
IL.3,175	παῖδά τε τηλυγέτην καὶ ὁμηλικίην ἐρατεινήν.
IL.3,176	ἀλλὰ τά γ' οὐκ ἐγένοντο: τὸ καὶ κλαίουσα τέτηκα.
IL.3,177	τοῦτο δέ τοι ἐρέω ὅ μ' ἀνείρεαι ἠδὲ μεταλλᾷς:
IL.3,178	οὗτός γ' Ἀτρεΐδης εὐρὺ κρείων Ἀγαμέμνων,
IL.3,179	ἀμφότερον βασιλεύς τ' ἀγαθὸς κρατερός τ' αἰχμητής:
IL.3,180	δαὴρ αὖτ' ἐμὸς ἔσκε κυνώπιδος, εἴ ποτ' ἔην γε.
IL.3,181	ὣς φάτο, τὸν δ' ὁ γέρων ἠγάσσατο φώνησέν τε:
IL.3,182	ὦ μάκαρ Ἀτρεΐδη μοιρηγενὲς ὀλβιόδαιμον,
IL.3,183	ἦ ῥά νύ τοι πολλοὶ δεδμήατο κοῦροι Ἀχαιῶν.
IL.3,184	„ἤδη καὶ Φρυγίην εἰσήλυθον ἀμπελόεσσαν,“
IL.3,185	ἔνθα ἴδον πλείστους Φρύγας ἀνέρας αἰολοπώλους
IL.3,186	λαοὺς Ὀτρῆος καὶ Μυγδόνος ἀντιθέοιο,
IL.3,187	οἵ ῥα τότ' ἐστρατόωντο παρ' ὄχθας Σαγγαρίοιο:
IL.3,188	καὶ γὰρ ἐγὼν ἐπίκουρος ἐὼν μετὰ τοῖσιν ἐλέχθην
IL.3,189	ἤματι τῷ ὅτε τ' ἦλθον Ἀμαζόνες ἀντιάνειραι:
IL.3,190	ἀλλ' οὐδ' οἳ τόσοι ἦσαν ὅσοι ἑλίκωπες Ἀχαιοί.
IL.3,191	δεύτερον αὖτ' Ὀδυσῆα ἰδὼν ἐρέειν' ὁ γεραιός:
IL.3,192	εἴπ' ἄγε μοι καὶ τόνδε φίλον τέκος ὅς τις ὅδ' ἐστί:
IL.3,193	μείων μὲν κεφαλῇ Ἀγαμέμνονος Ἀτρεΐδαο,
IL.3,194	εὐρύτερος δ' ὤμοισιν ἰδὲ στέρνοισιν ἰδέσθαι.
IL.3,195	τεύχεα μέν οἱ κεῖται ἐπὶ χθονὶ πουλυβοτείρῃ,
IL.3,196	αὐτὸς δὲ κτίλος ὣς ἐπιπωλεῖται στίχας ἀνδρῶν:
IL.3,197	ἀρνειῷ μιν ἔγωγε ἐΐσκω πηγεσιμάλλῳ,
IL.3,198	ὅς τ' οἰῶν μέγα πῶϋ διέρχεται ἀργεννάων.
IL.3,199	τὸν δ' ἠμείβετ' ἔπειθ' Ἑλένη Διὸς ἐκγεγαυῖα:
IL.3,200	οὗτος δ' αὖ Λαερτιάδης πολύμητις Ὀδυσσεύς,
IL.3,201	ὃς τράφη ἐν δήμῳ Ἰθάκης κραναῆς περ ἐούσης
IL.3,202	εἰδὼς παντοίους τε δόλους καὶ μήδεα πυκνά.
IL.3,203	τὴν δ' αὖτ' Ἀντήνωρ πεπνυμένος ἀντίον ηὔδα:
IL.3,204	ὦ γύναι ἦ μάλα τοῦτο ἔπος νημερτὲς ἔειπες:
IL.3,205	„ἤδη γὰρ καὶ δεῦρό ποτ' ἤλυθε δῖος Ὀδυσσεὺσ“
IL.3,206	„σεῦ ἕνεκ' ἀγγελίης σὺν ἀρηϊφίλῳ Μενελάῳ:“
IL.3,207	„τοὺς δ' ἐγὼ ἐξείνισσα καὶ ἐν μεγάροισι φίλησα,“
IL.3,208	ἀμφοτέρων δὲ φυὴν ἐδάην καὶ μήδεα πυκνά.
IL.3,209	ἀλλ' ὅτε δὴ Τρώεσσιν ἐν ἀγρομένοισιν ἔμιχθεν
IL.3,210	στάντων μὲν Μενέλαος ὑπείρεχεν εὐρέας ὤμους,
IL.3,211	ἄμφω δ' ἑζομένω γεραρώτερος ἦεν Ὀδυσσεύς:
IL.3,212	ἀλλ' ὅτε δὴ μύθους καὶ μήδεα πᾶσιν ὕφαινον
IL.3,213	ἤτοι μὲν Μενέλαος ἐπιτροχάδην ἀγόρευε,
IL.3,214	παῦρα μὲν ἀλλὰ μάλα λιγέως, ἐπεὶ οὐ πολύμυθος
IL.3,215	οὐδ' ἀφαμαρτοεπής: ἦ καὶ γένει ὕστερος ἦεν.
IL.3,216	ἀλλ' ὅτε δὴ πολύμητις ἀναΐξειεν Ὀδυσσεὺς
IL.3,217	στάσκεν, ὑπαὶ δὲ ἴδεσκε κατὰ χθονὸς ὄμματα πήξας,
IL.3,218	σκῆπτρον δ' οὔτ' ὀπίσω οὔτε προπρηνὲς ἐνώμα,
IL.3,219	„ἀλλ' ἀστεμφὲς ἔχεσκεν ἀΐδρεϊ φωτὶ ἐοικώς:“
IL.3,220	φαίης κε ζάκοτόν τέ τιν' ἔμμεναι ἄφρονά τ' αὔτως.
IL.3,221	ἀλλ' ὅτε δὴ ὄπα τε μεγάλην ἐκ στήθεος εἵη
IL.3,222	καὶ ἔπεα νιφάδεσσιν ἐοικότα χειμερίῃσιν,
IL.3,223	οὐκ ἂν ἔπειτ' Ὀδυσῆΐ γ' ἐρίσσειε βροτὸς ἄλλος:
IL.3,224	„οὐ τότε γ' ὧδ' Ὀδυσῆος ἀγασσάμεθ' εἶδος ἰδόντες.“
IL.3,225	τὸ τρίτον αὖτ' Αἴαντα ἰδὼν ἐρέειν' ὃ γεραιός:
IL.3,226	τίς τὰρ ὅδ' ἄλλος Ἀχαιὸς ἀνὴρ ἠΰς τε μέγας τε
IL.3,227	ἔξοχος Ἀργείων κεφαλήν τε καὶ εὐρέας ὤμους;
IL.3,228	τὸν δ' Ἑλένη τανύπεπλος ἀμείβετο δῖα γυναικῶν:
IL.3,229	οὗτος δ' Αἴας ἐστὶ πελώριος ἕρκος Ἀχαιῶν:
IL.3,230	„Ἰδομενεὺς δ' ἑτέρωθεν ἐνὶ Κρήτεσσι θεὸς ὣσ“
IL.3,231	ἕστηκ', ἀμφὶ δέ μιν Κρητῶν ἀγοὶ ἠγερέθονται.
IL.3,232	πολλάκι μιν ξείνισσεν ἀρηΐφιλος Μενέλαος
IL.3,233	οἴκῳ ἐν ἡμετέρῳ ὁπότε Κρήτηθεν ἵκοιτο.
IL.3,234	νῦν δ' ἄλλους μὲν πάντας ὁρῶ ἑλίκωπας Ἀχαιούς,
IL.3,235	οὕς κεν ἐῢ γνοίην καί τ' οὔνομα μυθησαίμην:
IL.3,236	δοιὼ δ' οὐ δύναμαι ἰδέειν κοσμήτορε λαῶν
IL.3,237	Κάστορά θ' ἱππόδαμον καὶ πὺξ ἀγαθὸν Πολυδεύκεα
IL.3,238	αὐτοκασιγνήτω, τώ μοι μία γείνατο μήτηρ.
IL.3,239	ἢ οὐχ ἑσπέσθην Λακεδαίμονος ἐξ ἐρατεινῆς,
IL.3,240	ἢ δεύρω μὲν ἕποντο νέεσσ' ἔνι ποντοπόροισι,
IL.3,241	νῦν αὖτ' οὐκ ἐθέλουσι μάχην καταδύμεναι ἀνδρῶν
IL.3,242	αἴσχεα δειδιότες καὶ ὀνείδεα πόλλ' ἅ μοί ἐστιν.
IL.3,243	ὣς φάτο, τοὺς δ' ἤδη κάτεχεν φυσίζοος αἶα
IL.3,244	ἐν Λακεδαίμονι αὖθι φίλῃ ἐν πατρίδι γαίῃ.
IL.3,245	κήρυκες δ' ἀνὰ ἄστυ θεῶν φέρον ὅρκια πιστὰ
IL.3,246	ἄρνε δύω καὶ οἶνον ἐΰφρονα καρπὸν ἀρούρης
IL.3,247	ἀσκῷ ἐν αἰγείῳ: φέρε δὲ κρητῆρα φαεινὸν
IL.3,248	κῆρυξ Ἰδαῖος ἠδὲ χρύσεια κύπελλα:
IL.3,249	ὄτρυνεν δὲ γέροντα παριστάμενος ἐπέεσσιν:
IL.3,250	ὄρσεο Λαομεδοντιάδη, καλέουσιν ἄριστοι
IL.3,251	Τρώων θ' ἱπποδάμων καὶ Ἀχαιῶν χαλκοχιτώνων
IL.3,252	ἐς πεδίον καταβῆναι ἵν' ὅρκια πιστὰ τάμητε:
IL.3,253	αὐτὰρ Ἀλέξανδρος καὶ ἀρηΐφιλος Μενέλαος
IL.3,254	μακρῇς ἐγχείῃσι μαχήσοντ' ἀμφὶ γυναικί:
IL.3,255	τῷ δέ κε νικήσαντι γυνὴ καὶ κτήμαθ' ἕποιτο:
IL.3,256	οἳ δ' ἄλλοι φιλότητα καὶ ὅρκια πιστὰ ταμόντες
IL.3,257	ναίοιμεν Τροίην ἐριβώλακα, τοὶ δὲ νέονται
IL.3,258	Ἄργος ἐς ἱππόβοτον καὶ Ἀχαιΐδα καλλιγύναικα.
IL.3,259	ὣς φάτο ῥίγησεν δ' ὃ γέρων, ἐκέλευσε δ' ἑταίρους
IL.3,260	ἵππους ζευγνύμεναι: τοὶ δ' ὀτραλέως ἐπίθοντο.
IL.3,261	„ἂν δ' ἄρ' ἔβη Πρίαμος, κατὰ δ' ἡνία τεῖνεν ὀπίσσω:“
IL.3,262	πὰρ δέ οἱ Ἀντήνωρ περικαλλέα βήσετο δίφρον:
IL.3,263	„τὼ δὲ διὰ Σκαιῶν πεδίον δ' ἔχον ὠκέας ἵππους.“
IL.3,264	ἀλλ' ὅτε δή ῥ' ἵκοντο μετὰ Τρῶας καὶ Ἀχαιούς,
IL.3,265	ἐξ ἵππων ἀποβάντες ἐπὶ χθόνα πουλυβότειραν
IL.3,266	ἐς μέσσον Τρώων καὶ Ἀχαιῶν ἐστιχόωντο.
IL.3,267	ὄρνυτο δ' αὐτίκ' ἔπειτα ἄναξ ἀνδρῶν Ἀγαμέμνων,
IL.3,268	ἂν δ' Ὀδυσεὺς πολύμητις: ἀτὰρ κήρυκες ἀγαυοὶ
IL.3,269	ὅρκια πιστὰ θεῶν σύναγον, κρητῆρι δὲ οἶνον
IL.3,270	„μίσγον, ἀτὰρ βασιλεῦσιν ὕδωρ ἐπὶ χεῖρας ἔχευαν.“
IL.3,271	„Ἀτρεΐδης δὲ ἐρυσσάμενος χείρεσσι μάχαιραν,“
IL.3,272	ἥ οἱ πὰρ ξίφεος μέγα κουλεόν αἰὲν ἄωρτο,
IL.3,273	ἀρνῶν ἐκ κεφαλέων τάμνε τρίχας: αὐτὰρ ἔπειτα
IL.3,274	κήρυκες Τρώων καὶ Ἀχαιῶν νεῖμαν ἀρίστοις.
IL.3,275	τοῖσιν δ' Ἀτρεΐδης μεγάλ' εὔχετο χεῖρας ἀνασχών:
IL.3,276	„Ζεῦ πάτερ Ἴδηθεν μεδέων κύδιστε μέγιστε,“
IL.3,277	Ἠέλιός θ', ὃς πάντ' ἐφορᾷς καὶ πάντ' ἐπακούεις,
IL.3,278	„καὶ ποταμοὶ καὶ γαῖα, καὶ οἳ ὑπένερθε καμόντασ“
IL.3,279	ἀνθρώπους τίνυσθον ὅτις κ' ἐπίορκον ὀμόσσῃ,
IL.3,280	ὑμεῖς μάρτυροι ἔστε, φυλάσσετε δ' ὅρκια πιστά:
IL.3,281	εἰ μέν κεν Μενέλαον Ἀλέξανδρος καταπέφνῃ
IL.3,282	αὐτὸς ἔπειθ' Ἑλένην ἐχέτω καὶ κτήματα πάντα,
IL.3,283	ἡμεῖς δ' ἐν νήεσσι νεώμεθα ποντοπόροισιν:
IL.3,284	εἰ δέ κ' Ἀλέξανδρον κτείνῃ ξανθὸς Μενέλαος,
IL.3,285	Τρῶας ἔπειθ' Ἑλένην καὶ κτήματα πάντ' ἀποδοῦναι,
IL.3,286	„τιμὴν δ' Ἀργείοις ἀποτινέμεν ἥν τιν' ἔοικεν,“
IL.3,287	ἥ τε καὶ ἐσσομένοισι μετ' ἀνθρώποισι πέληται.
IL.3,288	εἰ δ' ἂν ἐμοὶ τιμὴν Πρίαμος Πριάμοιό τε παῖδες
IL.3,289	τίνειν οὐκ ἐθέλωσιν Ἀλεξάνδροιο πεσόντος,
IL.3,290	αὐτὰρ ἐγὼ καὶ ἔπειτα μαχήσομαι εἵνεκα ποινῆς
IL.3,291	αὖθι μένων, ἧός κε τέλος πολέμοιο κιχείω.
IL.3,292	ἦ, καὶ ἀπὸ στομάχους ἀρνῶν τάμε νηλέϊ χαλκῷ:
IL.3,293	καὶ τοὺς μὲν κατέθηκεν ἐπὶ χθονὸς ἀσπαίροντας
IL.3,294	θυμοῦ δευομένους: ἀπὸ γὰρ μένος εἵλετο χαλκός.
IL.3,295	οἶνον δ' ἐκ κρητῆρος ἀφυσσόμενοι δεπάεσσιν
IL.3,296	ἔκχεον, ἠδ' εὔχοντο θεοῖς αἰειγενέτῃσιν.
IL.3,297	„ὧδε δέ τις εἴπεσκεν Ἀχαιῶν τε Τρώων τε:“
IL.3,298	Ζεῦ κύδιστε μέγιστε καὶ ἀθάνατοι θεοὶ ἄλλοι
IL.3,299	ὁππότεροι πρότεροι ὑπὲρ ὅρκια πημήνειαν
IL.3,300	ὧδέ σφ' ἐγκέφαλος χαμάδις ῥέοι ὡς ὅδε οἶνος
IL.3,301	αὐτῶν καὶ τεκέων, ἄλοχοι δ' ἄλλοισι δαμεῖεν.
IL.3,302	ὣς ἔφαν, οὐδ' ἄρα πώ σφιν ἐπεκραίαινε Κρονίων.
IL.3,303	τοῖσι δὲ Δαρδανίδης Πρίαμος μετὰ μῦθον ἔειπε:
IL.3,304	κέκλυτέ μευ Τρῶες καὶ ἐϋκνήμιδες Ἀχαιοί:
IL.3,305	„ἤτοι ἐγὼν εἶμι προτὶ Ἴλιον ἠνεμόεσσαν“
IL.3,306	ἄψ, ἐπεὶ οὔ πω τλήσομ' ἐν ὀφθαλμοῖσιν ὁρᾶσθαι
IL.3,307	μαρνάμενον φίλον υἱὸν ἀρηϊφίλῳ Μενελάῳ:
IL.3,308	Ζεὺς μέν που τό γε οἶδε καὶ ἀθάνατοι θεοὶ ἄλλοι
IL.3,309	ὁπποτέρῳ θανάτοιο τέλος πεπρωμένον ἐστίν.
IL.3,310	ἦ ῥα καὶ ἐς δίφρον ἄρνας θέτο ἰσόθεος φώς,
IL.3,311	ἂν δ' ἄρ' ἔβαιν' αὐτός, κατὰ δ' ἡνία τεῖνεν ὀπίσσω:
IL.3,312	πὰρ δέ οἱ Ἀντήνωρ περικαλλέα βήσετο δίφρον.
IL.3,313	τὼ μὲν ἄρ' ἄψορροι προτὶ Ἴλιον ἀπονέοντο:
IL.3,314	Ἕκτωρ δὲ Πριάμοιο πάϊς καὶ δῖος Ὀδυσσεὺς
IL.3,315	χῶρον μὲν πρῶτον διεμέτρεον, αὐτὰρ ἔπειτα
IL.3,316	κλήρους ἐν κυνέῃ χαλκήρεϊ πάλλον ἑλόντες,
IL.3,317	ὁππότερος δὴ πρόσθεν ἀφείη χάλκεον ἔγχος.
IL.3,318	λαοὶ δ' ἠρήσαντο, θεοῖσι δὲ χεῖρας ἀνέσχον,
IL.3,319	ὧδε δέ τις εἴπεσκεν Ἀχαιῶν τε Τρώων τε:
IL.3,320	Ζεῦ πάτερ Ἴδηθεν μεδέων κύδιστε μέγιστε
IL.3,321	ὁππότερος τάδε ἔργα μετ' ἀμφοτέροισιν ἔθηκε,
IL.3,322	τὸν δὸς ἀποφθίμενον δῦναι δόμον Ἄϊδος εἴσω,
IL.3,323	ἡμῖν δ' αὖ φιλότητα καὶ ὅρκια πιστὰ γενέσθαι.
IL.3,324	ὣς ἄρ' ἔφαν, πάλλεν δὲ μέγας κορυθαίολος Ἕκτωρ
IL.3,325	ἂψ ὁρόων: Πάριος δὲ θοῶς ἐκ κλῆρος ὄρουσεν.
IL.3,326	οἳ μὲν ἔπειθ' ἵζοντο κατὰ στίχας, ἧχι ἑκάστῳ
IL.3,327	ἵπποι ἀερσίποδες καὶ ποικίλα τεύχε' ἔκειτο:
IL.3,328	αὐτὰρ ὅ γ' ἀμφ' ὤμοισιν ἐδύσετο τεύχεα καλὰ
IL.3,329	δῖος Ἀλέξανδρος Ἑλένης πόσις ἠϋκόμοιο.
IL.3,330	κνημῖδας μὲν πρῶτα περὶ κνήμῃσιν ἔθηκε
IL.3,331	καλάς, ἀργυρέοισιν ἐπισφυρίοις ἀραρυίας:
IL.3,332	δεύτερον αὖ θώρηκα περὶ στήθεσσιν ἔδυνεν
IL.3,333	οἷο κασιγνήτοιο Λυκάονος: ἥρμοσε δ' αὐτῷ.
IL.3,334	ἀμφὶ δ' ἄρ' ὤμοισιν βάλετο ξίφος ἀργυρόηλον
IL.3,335	χάλκεον, αὐτὰρ ἔπειτα σάκος μέγα τε στιβαρόν τε:
IL.3,336	κρατὶ δ' ἐπ' ἰφθίμῳ κυνέην εὔτυκτον ἔθηκεν
IL.3,337	ἵππουριν: δεινὸν δὲ λόφος καθύπερθεν ἔνευεν:
IL.3,338	εἵλετο δ' ἄλκιμον ἔγχος, ὅ οἱ παλάμηφιν ἀρήρει.
IL.3,339	„ὣς δ' αὔτως Μενέλαος ἀρήϊος ἔντε' ἔδυνεν.“
IL.3,340	οἳ δ' ἐπεὶ οὖν ἑκάτερθεν ὁμίλου θωρήχθησαν,
IL.3,341	ἐς μέσσον Τρώων καὶ Ἀχαιῶν ἐστιχόωντο
IL.3,342	δεινὸν δερκόμενοι: θάμβος δ' ἔχεν εἰσορόωντας
IL.3,343	Τρῶάς θ' ἱπποδάμους καὶ ἐϋκνήμιδας Ἀχαιούς.
IL.3,344	καί ῥ' ἐγγὺς στήτην διαμετρητῷ ἐνὶ χώρῳ
IL.3,345	σείοντ' ἐγχείας ἀλλήλοισιν κοτέοντε.
IL.3,346	πρόσθε δ' Ἀλέξανδρος προΐει δολιχόσκιον ἔγχος,
IL.3,347	καὶ βάλεν Ἀτρεΐδαο κατ' ἀσπίδα πάντοσε ἴσην,
IL.3,348	οὐδ' ἔρρηξεν χαλκός, ἀνεγνάμφθη δέ οἱ αἰχμὴ
IL.3,349	ἀσπίδ' ἐνὶ κρατερῇ: ὃ δὲ δεύτερον ὄρνυτο χαλκῷ
IL.3,350	Ἀτρεΐδης Μενέλαος ἐπευξάμενος Διὶ πατρί:
IL.3,351	Ζεῦ ἄνα δὸς τίσασθαι ὅ με πρότερος κάκ' ἔοργε
IL.3,352	δῖον Ἀλέξανδρον, καὶ ἐμῇς ὑπὸ χερσὶ δάμασσον,
IL.3,353	ὄφρα τις ἐρρίγῃσι καὶ ὀψιγόνων ἀνθρώπων
IL.3,354	„ξεινοδόκον κακὰ ῥέξαι, ὅ κεν φιλότητα παράσχῃ.“
IL.3,355	ἦ ῥα καὶ ἀμπεπαλὼν προΐει δολιχόσκιον ἔγχος,
IL.3,356	καὶ βάλε Πριαμίδαο κατ' ἀσπίδα πάντοσε ἴσην:
IL.3,357	διὰ μὲν ἀσπίδος ἦλθε φαεινῆς ὄβριμον ἔγχος,
IL.3,358	καὶ διὰ θώρηκος πολυδαιδάλου ἠρήρειστο:
IL.3,359	ἀντικρὺ δὲ παραὶ λαπάρην διάμησε χιτῶνα
IL.3,360	ἔγχος: ὃ δ' ἐκλίνθη καὶ ἀλεύατο κῆρα μέλαιναν.
IL.3,361	„Ἀτρεΐδης δὲ ἐρυσσάμενος ξίφος ἀργυρόηλον“
IL.3,362	πλῆξεν ἀνασχόμενος κόρυθος φάλον: ἀμφὶ δ' ἄρ' αὐτῷ
IL.3,363	τριχθά τε καὶ τετραχθὰ διατρυφὲν ἔκπεσε χειρός.
IL.3,364	Ἀτρεΐδης δ' ᾤμωξεν ἰδὼν εἰς οὐρανὸν εὐρύν:
IL.3,365	Ζεῦ πάτερ οὔ τις σεῖο θεῶν ὀλοώτερος ἄλλος:
IL.3,366	ἦ τ' ἐφάμην τίσασθαι Ἀλέξανδρον κακότητος:
IL.3,367	νῦν δέ μοι ἐν χείρεσσιν ἄγη ξίφος, ἐκ δέ μοι ἔγχος
IL.3,368	„ἠΐχθη παλάμηφιν ἐτώσιον, οὐδ' ἔβαλόν μιν.“
IL.3,369	ἦ καὶ ἐπαΐξας κόρυθος λάβεν ἱπποδασείης,
IL.3,370	ἕλκε δ' ἐπιστρέψας μετ' ἐϋκνήμιδας Ἀχαιούς:
IL.3,371	ἄγχε δέ μιν πολύκεστος ἱμὰς ἁπαλὴν ὑπὸ δειρήν,
IL.3,372	ὅς οἱ ὑπ' ἀνθερεῶνος ὀχεὺς τέτατο τρυφαλείης.
IL.3,373	καί νύ κεν εἴρυσσέν τε καὶ ἄσπετον ἤρατο κῦδος,
IL.3,374	εἰ μὴ ἄρ' ὀξὺ νόησε Διὸς θυγάτηρ Ἀφροδίτη,
IL.3,375	ἥ οἱ ῥῆξεν ἱμάντα βοὸς ἶφι κταμένοιο:
IL.3,376	κεινὴ δὲ τρυφάλεια ἅμ' ἕσπετο χειρὶ παχείῃ.
IL.3,377	τὴν μὲν ἔπειθ' ἥρως μετ' ἐϋκνήμιδας Ἀχαιοὺς
IL.3,378	ῥῖψ' ἐπιδινήσας, κόμισαν δ' ἐρίηρες ἑταῖροι:
IL.3,379	αὐτὰρ ὃ ἂψ ἐπόρουσε κατακτάμεναι μενεαίνων
IL.3,380	„ἔγχεϊ χαλκείῳ: τὸν δ' ἐξήρπαξ' Ἀφροδίτη“
IL.3,381	ῥεῖα μάλ' ὥς τε θεός, ἐκάλυψε δ' ἄρ' ἠέρι πολλῇ,
IL.3,382	κὰδ δ' εἷσ' ἐν θαλάμῳ εὐώδεϊ κηώεντι.
IL.3,383	αὐτὴ δ' αὖ Ἑλένην καλέουσ' ἴε: τὴν δὲ κίχανε
IL.3,384	πύργῳ ἐφ' ὑψηλῷ, περὶ δὲ Τρῳαὶ ἅλις ἦσαν:
IL.3,385	χειρὶ δὲ νεκταρέου ἑανοῦ ἐτίναξε λαβοῦσα,
IL.3,386	γρηῒ δέ μιν ἐϊκυῖα παλαιγενέϊ προσέειπεν
IL.3,387	εἰροκόμῳ, ἥ οἱ Λακεδαίμονι ναιετοώσῃ
IL.3,388	ἤσκειν εἴρια καλά, μάλιστα δέ μιν φιλέεσκε:
IL.3,389	τῇ μιν ἐεισαμένη προσεφώνεε δῖ' Ἀφροδίτη:
IL.3,390	δεῦρ' ἴθ': Ἀλέξανδρός σε καλεῖ οἶκον δὲ νέεσθαι.
IL.3,391	„κεῖνος ὅ γ' ἐν θαλάμῳ καὶ δινωτοῖσι λέχεσσι“
IL.3,392	„κάλλεΐ τε στίλβων καὶ εἵμασιν: οὐδέ κε φαίησ“
IL.3,393	ἀνδρὶ μαχεσσάμενον τόν γ' ἐλθεῖν, ἀλλὰ χορὸν δὲ
IL.3,394	ἔρχεσθ', ἠὲ χοροῖο νέον λήγοντα καθίζειν.
IL.3,395	ὣς φάτο, τῇ δ' ἄρα θυμὸν ἐνὶ στήθεσσιν ὄρινε:
IL.3,396	καί ῥ' ὡς οὖν ἐνόησε θεᾶς περικαλλέα δειρὴν
IL.3,397	στήθεά θ' ἱμερόεντα καὶ ὄμματα μαρμαίροντα,
IL.3,398	θάμβησέν τ' ἄρ' ἔπειτα ἔπος τ' ἔφατ' ἔκ τ' ὀνόμαζε:
IL.3,399	δαιμονίη, τί με ταῦτα λιλαίεαι ἠπεροπεύειν;
IL.3,400	ἦ πῄ με προτέρω πολίων εὖ ναιομενάων
IL.3,401	ἄξεις, ἢ Φρυγίης ἢ Μῃονίης ἐρατεινῆς,
IL.3,402	εἴ τίς τοι καὶ κεῖθι φίλος μερόπων ἀνθρώπων:
IL.3,403	οὕνεκα δὴ νῦν δῖον Ἀλέξανδρον Μενέλαος
IL.3,404	νικήσας ἐθέλει στυγερὴν ἐμὲ οἴκαδ' ἄγεσθαι,
IL.3,405	τοὔνεκα δὴ νῦν δεῦρο δολοφρονέουσα παρέστης;
IL.3,406	ἧσο παρ' αὐτὸν ἰοῦσα, θεῶν δ' ἀπόεικε κελεύθου,
IL.3,407	μηδ' ἔτι σοῖσι πόδεσσιν ὑποστρέψειας Ὄλυμπον,
IL.3,408	ἀλλ' αἰεὶ περὶ κεῖνον ὀΐζυε καί ἑ φύλασσε,
IL.3,409	εἰς ὅ κέ σ' ἢ ἄλοχον ποιήσεται ἢ ὅ γε δούλην.
IL.3,410	κεῖσε δ' ἐγὼν οὐκ εἶμι: νεμεσσητὸν δέ κεν εἴη:
IL.3,411	κείνου πορσανέουσα λέχος: Τρῳαὶ δέ μ' ὀπίσσω
IL.3,412	πᾶσαι μωμήσονται: ἔχω δ' ἄχε' ἄκριτα θυμῷ.
IL.3,413	τὴν δὲ χολωσαμένη προσεφώνεε δῖ' Ἀφροδίτη:
IL.3,414	μή μ' ἔρεθε σχετλίη, μὴ χωσαμένη σε μεθείω,
IL.3,415	τὼς δέ σ' ἀπεχθήρω ὡς νῦν ἔκπαγλ' ἐφίλησα,
IL.3,416	μέσσῳ δ' ἀμφοτέρων μητίσομαι ἔχθεα λυγρὰ
IL.3,417	Τρώων καὶ Δαναῶν, σὺ δέ κεν κακὸν οἶτον ὄληαι.
IL.3,418	ὣς ἔφατ', ἔδεισεν δ' Ἑλένη Διὸς ἐκγεγαυῖα,
IL.3,419	βῆ δὲ κατασχομένη ἑανῷ ἀργῆτι φαεινῷ
IL.3,420	σιγῇ, πάσας δὲ Τρῳὰς λάθεν: ἦρχε δὲ δαίμων.
IL.3,421	αἳ δ' ὅτ' Ἀλεξάνδροιο δόμον περικαλλέ' ἵκοντο,
IL.3,422	ἀμφίπολοι μὲν ἔπειτα θοῶς ἐπὶ ἔργα τράποντο,
IL.3,423	ἣ δ' εἰς ὑψόροφον θάλαμον κίε δῖα γυναικῶν.
IL.3,424	τῇ δ' ἄρα δίφρον ἑλοῦσα φιλομειδὴς Ἀφροδίτη
IL.3,425	ἀντί' Ἀλεξάνδροιο θεὰ κατέθηκε φέρουσα:
IL.3,426	ἔνθα κάθιζ' Ἑλένη κούρη Διὸς αἰγιόχοιο
IL.3,427	ὄσσε πάλιν κλίνασα, πόσιν δ' ἠνίπαπε μύθῳ:
IL.3,428	ἤλυθες ἐκ πολέμου: ὡς ὤφελες αὐτόθ' ὀλέσθαι
IL.3,429	ἀνδρὶ δαμεὶς κρατερῷ, ὃς ἐμὸς πρότερος πόσις ἦεν.
IL.3,430	ἦ μὲν δὴ πρίν γ' εὔχε' ἀρηϊφίλου Μενελάου
IL.3,431	σῇ τε βίῃ καὶ χερσὶ καὶ ἔγχεϊ φέρτερος εἶναι:
IL.3,432	ἀλλ' ἴθι νῦν προκάλεσσαι ἀρηΐφιλον Μενέλαον
IL.3,433	ἐξαῦτις μαχέσασθαι ἐναντίον: ἀλλά σ' ἔγωγε
IL.3,434	παύεσθαι κέλομαι, μηδὲ ξανθῷ Μενελάῳ
IL.3,435	ἀντίβιον πόλεμον πολεμίζειν ἠδὲ μάχεσθαι
IL.3,436	ἀφραδέως, μή πως τάχ' ὑπ' αὐτοῦ δουρὶ δαμήῃς.
IL.3,437	τὴν δὲ Πάρις μύθοισιν ἀμειβόμενος προσέειπε:
IL.3,438	μή με γύναι χαλεποῖσιν ὀνείδεσι θυμὸν ἔνιπτε:
IL.3,439	νῦν μὲν γὰρ Μενέλαος ἐνίκησεν σὺν Ἀθήνῃ,
IL.3,440	κεῖνον δ' αὖτις ἐγώ: πάρα γὰρ θεοί εἰσι καὶ ἡμῖν.
IL.3,441	ἀλλ' ἄγε δὴ φιλότητι τραπείομεν εὐνηθέντε:
IL.3,442	οὐ γάρ πώ ποτέ μ' ὧδέ γ' ἔρως φρένας ἀμφεκάλυψεν,
IL.3,443	οὐδ' ὅτε σε πρῶτον Λακεδαίμονος ἐξ ἐρατεινῆς
IL.3,444	ἔπλεον ἁρπάξας ἐν ποντοπόροισι νέεσσι,
IL.3,445	„νήσῳ δ' ἐν Κραναῇ ἐμίγην φιλότητι καὶ εὐνῇ,“
IL.3,446	ὥς σεο νῦν ἔραμαι καί με γλυκὺς ἵμερος αἱρεῖ.
IL.3,447	ἦ ῥα, καὶ ἄρχε λέχος δὲ κιών: ἅμα δ' εἵπετ' ἄκοιτις.
IL.3,448	τὼ μὲν ἄρ' ἐν τρητοῖσι κατεύνασθεν λεχέεσσιν,
IL.3,449	Ἀτρεΐδης δ' ἀν' ὅμιλον ἐφοίτα θηρὶ ἐοικὼς
IL.3,450	εἴ που ἐσαθρήσειεν Ἀλέξανδρον θεοειδέα.
IL.3,451	ἀλλ' οὔ τις δύνατο Τρώων κλειτῶν τ' ἐπικούρων
IL.3,452	δεῖξαι Ἀλέξανδρον τότ' ἀρηϊφίλῳ Μενελάῳ:
IL.3,453	οὐ μὲν γὰρ φιλότητί γ' ἐκεύθανον εἴ τις ἴδοιτο:
IL.3,454	ἶσον γάρ σφιν πᾶσιν ἀπήχθετο κηρὶ μελαίνῃ.
IL.3,455	τοῖσι δὲ καὶ μετέειπεν ἄναξ ἀνδρῶν Ἀγαμέμνων:
IL.3,456	κέκλυτέ μευ Τρῶες καὶ Δάρδανοι ἠδ' ἐπίκουροι:
IL.3,457	νίκη μὲν δὴ φαίνετ' ἀρηϊφίλου Μενελάου,
IL.3,458	ὑμεῖς δ' Ἀργείην Ἑλένην καὶ κτήμαθ' ἅμ' αὐτῇ
IL.3,459	ἔκδοτε, καὶ τιμὴν ἀποτινέμεν ἥν τιν' ἔοικεν,
IL.3,460	„ἥ τε καὶ ἐσσομένοισι μετ' ἀνθρώποισι πέληται.“
IL.3,461	ὣς ἔφατ' Ἀτρεΐδης, ἐπὶ δ' ᾔνεον ἄλλοι Ἀχαιοί.
IL.4,1	οἳ δὲ θεοὶ πὰρ Ζηνὶ καθήμενοι ἠγορόωντο
IL.4,2	„χρυσέῳ ἐν δαπέδῳ, μετὰ δέ σφισι πότνια Ἥβη“
IL.4,3	νέκταρ ἐοινοχόει: τοὶ δὲ χρυσέοις δεπάεσσι
IL.4,4	„δειδέχατ' ἀλλήλους, Τρώων πόλιν εἰσορόωντες:“
IL.4,5	αὐτίκ' ἐπειρᾶτο Κρονίδης ἐρεθιζέμεν Ἥρην
IL.4,6	κερτομίοις ἐπέεσσι παραβλήδην ἀγορεύων:
IL.4,7	δοιαὶ μὲν Μενελάῳ ἀρηγόνες εἰσὶ θεάων
IL.4,8	Ἥρη τ' Ἀργείη καὶ Ἀλαλκομενηῒς Ἀθήνη.
IL.4,9	ἀλλ' ἤτοι ταὶ νόσφι καθήμεναι εἰσορόωσαι
IL.4,10	τέρπεσθον: τῷ δ' αὖτε φιλομειδὴς Ἀφροδίτη
IL.4,11	αἰεὶ παρμέμβλωκε καὶ αὐτοῦ κῆρας ἀμύνει:
IL.4,12	καὶ νῦν ἐξεσάωσεν ὀϊόμενον θανέεσθαι.
IL.4,13	ἀλλ' ἤτοι νίκη μὲν ἀρηϊφίλου Μενελάου:
IL.4,14	ἡμεῖς δὲ φραζώμεθ' ὅπως ἔσται τάδε ἔργα,
IL.4,15	ἤ ῥ' αὖτις πόλεμόν τε κακὸν καὶ φύλοπιν αἰνὴν
IL.4,16	ὄρσομεν, ἦ φιλότητα μετ' ἀμφοτέροισι βάλωμεν.
IL.4,17	εἰ δ' αὖ πως τόδε πᾶσι φίλον καὶ ἡδὺ γένοιτο,
IL.4,18	ἤτοι μὲν οἰκέοιτο πόλις Πριάμοιο ἄνακτος,
IL.4,19	αὖτις δ' Ἀργείην Ἑλένην Μενέλαος ἄγοιτο.
IL.4,20	ὣς ἔφαθ', αἳ δ' ἐπέμυξαν Ἀθηναίη τε καὶ Ἥρη:
IL.4,21	„πλησίαι αἵ γ' ἥσθην, κακὰ δὲ Τρώεσσι μεδέσθην.“
IL.4,22	„ἤτοι Ἀθηναίη ἀκέων ἦν οὐδέ τι εἶπε“
IL.4,23	σκυζομένη Διὶ πατρί, χόλος δέ μιν ἄγριος ᾕρει:
IL.4,24	Ἥρῃ δ' οὐκ ἔχαδε στῆθος χόλον, ἀλλὰ προσηύδα:
IL.4,25	αἰνότατε Κρονίδη ποῖον τὸν μῦθον ἔειπες:
IL.4,26	πῶς ἐθέλεις ἅλιον θεῖναι πόνον ἠδ' ἀτέλεστον,
IL.4,27	ἱδρῶ θ' ὃν ἵδρωσα μόγῳ, καμέτην δέ μοι ἵπποι
IL.4,28	λαὸν ἀγειρούσῃ, Πριάμῳ κακὰ τοῖό τε παισίν.
IL.4,29	ἕρδ': ἀτὰρ οὔ τοι πάντες ἐπαινέομεν θεοὶ ἄλλοι.
IL.4,30	τὴν δὲ μέγ' ὀχθήσας προσέφη νεφεληγερέτα Ζεύς:
IL.4,31	δαιμονίη τί νύ σε Πρίαμος Πριάμοιό τε παῖδες
IL.4,32	τόσσα κακὰ ῥέζουσιν, ὅ τ' ἀσπερχὲς μενεαίνεις
IL.4,33	Ἰλίου ἐξαλαπάξαι ἐϋκτίμενον πτολίεθρον;
IL.4,34	εἰ δὲ σύ γ' εἰσελθοῦσα πύλας καὶ τείχεα μακρὰ
IL.4,35	ὠμὸν βεβρώθοις Πρίαμον Πριάμοιό τε παῖδας
IL.4,36	ἄλλους τε Τρῶας, τότε κεν χόλον ἐξακέσαιο.
IL.4,37	ἕρξον ὅπως ἐθέλεις: μὴ τοῦτό γε νεῖκος ὀπίσσω
IL.4,38	σοὶ καὶ ἐμοὶ μέγ' ἔρισμα μετ' ἀμφοτέροισι γένηται.
IL.4,39	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:
IL.4,40	ὁππότε κεν καὶ ἐγὼ μεμαὼς πόλιν ἐξαλαπάξαι
IL.4,41	τὴν ἐθέλω ὅθι τοι φίλοι ἀνέρες ἐγγεγάασι,
IL.4,42	μή τι διατρίβειν τὸν ἐμὸν χόλον, ἀλλά μ' ἐᾶσαι:
IL.4,43	καὶ γὰρ ἐγὼ σοὶ δῶκα ἑκὼν ἀέκοντί γε θυμῷ:
IL.4,44	αἳ γὰρ ὑπ' ἠελίῳ τε καὶ οὐρανῷ ἀστερόεντι
IL.4,45	„ναιετάουσι πόληες ἐπιχθονίων ἀνθρώπων,“
IL.4,46	„τάων μοι περὶ κῆρι τιέσκετο Ἴλιος ἱρὴ“
IL.4,47	καὶ Πρίαμος καὶ λαὸς ἐϋμμελίω Πριάμοιο.
IL.4,48	οὐ γάρ μοί ποτε βωμὸς ἐδεύετο δαιτὸς ἐΐσης
IL.4,49	λοιβῆς τε κνίσης τε: τὸ γὰρ λάχομεν γέρας ἡμεῖς.
IL.4,50	τὸν δ' ἠμείβετ' ἔπειτα βοῶπις πότνια Ἥρη:
IL.4,51	ἤτοι ἐμοὶ τρεῖς μὲν πολὺ φίλταταί εἰσι πόληες
IL.4,52	„Ἄργός τε Σπάρτη τε καὶ εὐρυάγυια Μυκήνη:“
IL.4,53	τὰς διαπέρσαι ὅτ' ἄν τοι ἀπέχθωνται περὶ κῆρι:
IL.4,54	τάων οὔ τοι ἐγὼ πρόσθ' ἵσταμαι οὐδὲ μεγαίρω.
IL.4,55	εἴ περ γὰρ φθονέω τε καὶ οὐκ εἰῶ διαπέρσαι,
IL.4,56	οὐκ ἀνύω φθονέουσ' ἐπεὶ ἦ πολὺ φέρτερός ἐσσι.
IL.4,57	ἀλλὰ χρὴ καὶ ἐμὸν θέμεναι πόνον οὐκ ἀτέλεστον:
IL.4,58	καὶ γὰρ ἐγὼ θεός εἰμι, γένος δέ μοι ἔνθεν ὅθεν σοί,
IL.4,59	„καί με πρεσβυτάτην τέκετο Κρόνος ἀγκυλομήτης,“
IL.4,60	„ἀμφότερον γενεῇ τε καὶ οὕνεκα σὴ παράκοιτισ“
IL.4,61	κέκλημαι, σὺ δὲ πᾶσι μετ' ἀθανάτοισιν ἀνάσσεις.
IL.4,62	ἀλλ' ἤτοι μὲν ταῦθ' ὑποείξομεν ἀλλήλοισι,
IL.4,63	σοὶ μὲν ἐγώ, σὺ δ' ἐμοί: ἐπὶ δ' ἕψονται θεοὶ ἄλλοι
IL.4,64	„ἀθάνατοι: σὺ δὲ θᾶσσον Ἀθηναίῃ ἐπιτεῖλαι“
IL.4,65	ἐλθεῖν ἐς Τρώων καὶ Ἀχαιῶν φύλοπιν αἰνήν,
IL.4,66	πειρᾶν δ' ὥς κε Τρῶες ὑπερκύδαντας Ἀχαιοὺς
IL.4,67	ἄρξωσι πρότεροι ὑπὲρ ὅρκια δηλήσασθαι.
IL.4,68	ὣς ἔφατ', οὐδ' ἀπίθησε πατὴρ ἀνδρῶν τε θεῶν τε:
IL.4,69	αὐτίκ' Ἀθηναίην ἔπεα πτερόεντα προσηύδα:
IL.4,70	αἶψα μάλ' ἐς στρατὸν ἐλθὲ μετὰ Τρῶας καὶ Ἀχαιούς,
IL.4,71	„πειρᾶν δ' ὥς κε Τρῶες ὑπερκύδαντας Ἀχαιοὺσ“
IL.4,72	ἄρξωσι πρότεροι ὑπὲρ ὅρκια δηλήσασθαι.
IL.4,73	ὣς εἰπὼν ὄτρυνε πάρος μεμαυῖαν Ἀθήνην,
IL.4,74	„βῆ δὲ κατ' Οὐλύμποιο καρήνων ἀΐξασα.“
IL.4,75	οἷον δ' ἀστέρα ἧκε Κρόνου πάϊς ἀγκυλομήτεω
IL.4,76	ἢ ναύτῃσι τέρας ἠὲ στρατῷ εὐρέϊ λαῶν
IL.4,77	λαμπρόν: τοῦ δέ τε πολλοὶ ἀπὸ σπινθῆρες ἵενται:
IL.4,78	τῷ ἐϊκυῖ' ἤϊξεν ἐπὶ χθόνα Παλλὰς Ἀθήνη,
IL.4,79	κὰδ δ' ἔθορ' ἐς μέσσον: θάμβος δ' ἔχεν εἰσορόωντας
IL.4,80	Τρῶάς θ' ἱπποδάμους καὶ ἐϋκνήμιδας Ἀχαιούς:
IL.4,81	ὧδε δέ τις εἴπεσκεν ἰδὼν ἐς πλησίον ἄλλον:
IL.4,82	ἦ ῥ' αὖτις πόλεμός τε κακὸς καὶ φύλοπις αἰνὴ
IL.4,83	ἔσσεται, ἢ φιλότητα μετ' ἀμφοτέροισι τίθησι
IL.4,84	Ζεύς, ὅς τ' ἀνθρώπων ταμίης πολέμοιο τέτυκται.
IL.4,85	ὣς ἄρα τις εἴπεσκεν Ἀχαιῶν τε Τρώων τε.
IL.4,86	ἣ δ' ἀνδρὶ ἰκέλη Τρώων κατεδύσεθ' ὅμιλον
IL.4,87	Λαοδόκῳ Ἀντηνορίδῃ κρατερῷ αἰχμητῇ,
IL.4,88	Πάνδαρον ἀντίθεον διζημένη εἴ που ἐφεύροι.
IL.4,89	εὗρε Λυκάονος υἱὸν ἀμύμονά τε κρατερόν τε
IL.4,90	ἑσταότ': ἀμφὶ δέ μιν κρατεραὶ στίχες ἀσπιστάων
IL.4,91	λαῶν, οἵ οἱ ἕποντο ἀπ' Αἰσήποιο ῥοάων:
IL.4,92	ἀγχοῦ δ' ἱσταμένη ἔπεα πτερόεντα προσηύδα:
IL.4,93	ἦ ῥά νύ μοί τι πίθοιο Λυκάονος υἱὲ δαΐφρον.
IL.4,94	τλαίης κεν Μενελάῳ ἐπιπροέμεν ταχὺν ἰόν,
IL.4,95	πᾶσι δέ κε Τρώεσσι χάριν καὶ κῦδος ἄροιο,
IL.4,96	ἐκ πάντων δὲ μάλιστα Ἀλεξάνδρῳ βασιλῆϊ.
IL.4,97	τοῦ κεν δὴ πάμπρωτα παρ' ἀγλαὰ δῶρα φέροιο,
IL.4,98	αἴ κεν ἴδῃ Μενέλαον ἀρήϊον Ἀτρέος υἱὸν
IL.4,99	σῷ βέλεϊ δμηθέντα πυρῆς ἐπιβάντ' ἀλεγεινῆς.
IL.4,100	„ἀλλ' ἄγ' ὀΐστευσον Μενελάου κυδαλίμοιο,“
IL.4,101	„εὔχεο δ' Ἀπόλλωνι Λυκηγενέϊ κλυτοτόξῳ“
IL.4,102	„ἀρνῶν πρωτογόνων ῥέξειν κλειτὴν ἑκατόμβην“
IL.4,103	οἴκαδε νοστήσας ἱερῆς εἰς ἄστυ Ζελείης.
IL.4,104	ὣς φάτ' Ἀθηναίη, τῷ δὲ φρένας ἄφρονι πεῖθεν:
IL.4,105	αὐτίκ' ἐσύλα τόξον ἐΰξοον ἰξάλου αἰγὸς
IL.4,106	ἀγρίου, ὅν ῥά ποτ' αὐτὸς ὑπὸ στέρνοιο τυχήσας
IL.4,107	πέτρης ἐκβαίνοντα δεδεγμένος ἐν προδοκῇσι
IL.4,108	„βεβλήκει πρὸς στῆθος: ὃ δ' ὕπτιος ἔμπεσε πέτρῃ.“
IL.4,109	τοῦ κέρα ἐκ κεφαλῆς ἑκκαιδεκάδωρα πεφύκει:
IL.4,110	καὶ τὰ μὲν ἀσκήσας κεραοξόος ἤραρε τέκτων,
IL.4,111	πᾶν δ' εὖ λειήνας χρυσέην ἐπέθηκε κορώνην.
IL.4,112	καὶ τὸ μὲν εὖ κατέθηκε τανυσσάμενος ποτὶ γαίῃ
IL.4,113	ἀγκλίνας: πρόσθεν δὲ σάκεα σχέθον ἐσθλοὶ ἑταῖροι
IL.4,114	μὴ πρὶν ἀναΐξειαν ἀρήϊοι υἷες Ἀχαιῶν
IL.4,115	πρὶν βλῆσθαι Μενέλαον ἀρήϊον Ἀτρέος υἱόν.
IL.4,116	αὐτὰρ ὁ σύλα πῶμα φαρέτρης, ἐκ δ' ἕλετ' ἰὸν
IL.4,117	ἀβλῆτα πτερόεντα μελαινέων ἕρμ' ὀδυνάων:
IL.4,118	αἶψα δ' ἐπὶ νευρῇ κατεκόσμει πικρὸν ὀϊστόν,
IL.4,119	εὔχετο δ' Ἀπόλλωνι Λυκηγενέϊ κλυτοτόξῳ
IL.4,120	ἀρνῶν πρωτογόνων ῥέξειν κλειτὴν ἑκατόμβην
IL.4,121	οἴκαδε νοστήσας ἱερῆς εἰς ἄστυ Ζελείης.
IL.4,122	ἕλκε δ' ὁμοῦ γλυφίδας τε λαβὼν καὶ νεῦρα βόεια:
IL.4,123	„νευρὴν μὲν μαζῷ πέλασεν, τόξῳ δὲ σίδηρον.“
IL.4,124	αὐτὰρ ἐπεὶ δὴ κυκλοτερὲς μέγα τόξον ἔτεινε,
IL.4,125	λίγξε βιός, νευρὴ δὲ μέγ' ἴαχεν, ἆλτο δ' ὀϊστὸς
IL.4,126	ὀξυβελὴς καθ' ὅμιλον ἐπιπτέσθαι μενεαίνων.
IL.4,127	οὐδὲ σέθεν Μενέλαε θεοὶ μάκαρες λελάθοντο
IL.4,128	ἀθάνατοι, πρώτη δὲ Διὸς θυγάτηρ ἀγελείη,
IL.4,129	ἥ τοι πρόσθε στᾶσα βέλος ἐχεπευκὲς ἄμυνεν.
IL.4,130	ἣ δὲ τόσον μὲν ἔεργεν ἀπὸ χροὸς ὡς ὅτε μήτηρ
IL.4,131	παιδὸς ἐέργῃ μυῖαν ὅθ' ἡδέϊ λέξαται ὕπνῳ,
IL.4,132	αὐτὴ δ' αὖτ' ἴθυνεν ὅθι ζωστῆρος ὀχῆες
IL.4,133	„χρύσειοι σύνεχον καὶ διπλόος ἤντετο θώρηξ.“
IL.4,134	ἐν δ' ἔπεσε ζωστῆρι ἀρηρότι πικρὸς ὀϊστός:
IL.4,135	„διὰ μὲν ἂρ ζωστῆρος ἐλήλατο δαιδαλέοιο,“
IL.4,136	καὶ διὰ θώρηκος πολυδαιδάλου ἠρήρειστο
IL.4,137	μίτρης θ', ἣν ἐφόρει ἔρυμα χροὸς ἕρκος ἀκόντων,
IL.4,138	„ἥ οἱ πλεῖστον ἔρυτο: διὰ πρὸ δὲ εἴσατο καὶ τῆς.“
IL.4,139	„ἀκρότατον δ' ἄρ' ὀϊστὸς ἐπέγραψε χρόα φωτός:“
IL.4,140	αὐτίκα δ' ἔρρεεν αἷμα κελαινεφὲς ἐξ ὠτειλῆς.
IL.4,141	„ὡς δ' ὅτε τίς τ' ἐλέφαντα γυνὴ φοίνικι μιήνῃ“
IL.4,142	Μῃονὶς ἠὲ Κάειρα παρήϊον ἔμμεναι ἵππων:
IL.4,143	κεῖται δ' ἐν θαλάμῳ, πολέες τέ μιν ἠρήσαντο
IL.4,144	ἱππῆες φορέειν: βασιλῆϊ δὲ κεῖται ἄγαλμα,
IL.4,145	ἀμφότερον κόσμός θ' ἵππῳ ἐλατῆρί τε κῦδος:
IL.4,146	τοῖοί τοι Μενέλαε μιάνθην αἵματι μηροὶ
IL.4,147	εὐφυέες κνῆμαί τε ἰδὲ σφυρὰ κάλ' ὑπένερθε.
IL.4,148	ῥίγησεν δ' ἄρ' ἔπειτα ἄναξ ἀνδρῶν Ἀγαμέμνων
IL.4,149	ὡς εἶδεν μέλαν αἷμα καταρρέον ἐξ ὠτειλῆς:
IL.4,150	ῥίγησεν δὲ καὶ αὐτὸς ἀρηΐφιλος Μενέλαος.
IL.4,151	ὡς δὲ ἴδεν νεῦρόν τε καὶ ὄγκους ἐκτὸς ἐόντας
IL.4,152	ἄψορρόν οἱ θυμὸς ἐνὶ στήθεσσιν ἀγέρθη.
IL.4,153	τοῖς δὲ βαρὺ στενάχων μετέφη κρείων Ἀγαμέμνων
IL.4,154	„χειρὸς ἔχων Μενέλαον, ἐπεστενάχοντο δ' ἑταῖροι:“
IL.4,155	φίλε κασίγνητε θάνατόν νύ τοι ὅρκι' ἔταμνον
IL.4,156	οἶον προστήσας πρὸ Ἀχαιῶν Τρωσὶ μάχεσθαι,
IL.4,157	„ὥς σ' ἔβαλον Τρῶες, κατὰ δ' ὅρκια πιστὰ πάτησαν.“
IL.4,158	οὐ μέν πως ἅλιον πέλει ὅρκιον αἷμά τε ἀρνῶν
IL.4,159	„σπονδαί τ' ἄκρητοι καὶ δεξιαὶ ᾗς ἐπέπιθμεν.“
IL.4,160	εἴ περ γάρ τε καὶ αὐτίκ' Ὀλύμπιος οὐκ ἐτέλεσσεν,
IL.4,161	ἔκ τε καὶ ὀψὲ τελεῖ, σύν τε μεγάλῳ ἀπέτισαν
IL.4,162	σὺν σφῇσιν κεφαλῇσι γυναιξί τε καὶ τεκέεσσιν.
IL.4,163	εὖ γὰρ ἐγὼ τόδε οἶδα κατὰ φρένα καὶ κατὰ θυμόν:
IL.4,164	„ἔσσεται ἦμαρ ὅτ' ἄν ποτ' ὀλώλῃ Ἴλιος ἱρὴ“
IL.4,165	καὶ Πρίαμος καὶ λαὸς ἐϋμμελίω Πριάμοιο,
IL.4,166	Ζεὺς δέ σφι Κρονίδης ὑψίζυγος αἰθέρι ναίων
IL.4,167	„αὐτὸς ἐπισσείῃσιν ἐρεμνὴν αἰγίδα πᾶσι“
IL.4,168	τῆσδ' ἀπάτης κοτέων: τὰ μὲν ἔσσεται οὐκ ἀτέλεστα:
IL.4,169	ἀλλά μοι αἰνὸν ἄχος σέθεν ἔσσεται ὦ Μενέλαε
IL.4,170	αἴ κε θάνῃς καὶ πότμον ἀναπλήσῃς βιότοιο.
IL.4,171	„καί κεν ἐλέγχιστος πολυδίψιον Ἄργος ἱκοίμην:“
IL.4,172	αὐτίκα γὰρ μνήσονται Ἀχαιοὶ πατρίδος αἴης:
IL.4,173	κὰδ δέ κεν εὐχωλὴν Πριάμῳ καὶ Τρωσὶ λίποιμεν
IL.4,174	„Ἀργείην Ἑλένην: σέο δ' ὀστέα πύσει ἄρουρα“
IL.4,175	κειμένου ἐν Τροίῃ ἀτελευτήτῳ ἐπὶ ἔργῳ.
IL.4,176	„καί κέ τις ὧδ' ἐρέει Τρώων ὑπερηνορεόντων“
IL.4,177	τύμβῳ ἐπιθρῴσκων Μενελάου κυδαλίμοιο:
IL.4,178	αἴθ' οὕτως ἐπὶ πᾶσι χόλον τελέσει' Ἀγαμέμνων,
IL.4,179	ὡς καὶ νῦν ἅλιον στρατὸν ἤγαγεν ἐνθάδ' Ἀχαιῶν,
IL.4,180	καὶ δὴ ἔβη οἶκον δὲ φίλην ἐς πατρίδα γαῖαν
IL.4,181	σὺν κεινῇσιν νηυσὶ λιπὼν ἀγαθὸν Μενέλαον.
IL.4,182	ὥς ποτέ τις ἐρέει: τότε μοι χάνοι εὐρεῖα χθών.
IL.4,183	τὸν δ' ἐπιθαρσύνων προσέφη ξανθὸς Μενέλαος:
IL.4,184	θάρσει, μηδέ τί πω δειδίσσεο λαὸν Ἀχαιῶν:
IL.4,185	οὐκ ἐν καιρίῳ ὀξὺ πάγη βέλος, ἀλλὰ πάροιθεν
IL.4,186	εἰρύσατο ζωστήρ τε παναίολος ἠδ' ὑπένερθε
IL.4,187	ζῶμά τε καὶ μίτρη, τὴν χαλκῆες κάμον ἄνδρες.
IL.4,188	τὸν δ' ἀπαμειβόμενος προσέφη κρείων Ἀγαμέμνων:
IL.4,189	αἲ γὰρ δὴ οὕτως εἴη φίλος ὦ Μενέλαε:
IL.4,190	ἕλκος δ' ἰητὴρ ἐπιμάσσεται ἠδ' ἐπιθήσει
IL.4,191	„φάρμαχ' ἅ κεν παύσῃσι μελαινάων ὀδυνάων.“
IL.4,192	ἦ καὶ Ταλθύβιον θεῖον κήρυκα προσηύδα:
IL.4,193	Ταλθύβι' ὅττι τάχιστα Μαχάονα δεῦρο κάλεσσον
IL.4,194	φῶτ' Ἀσκληπιοῦ υἱὸν ἀμύμονος ἰητῆρος,
IL.4,195	ὄφρα ἴδῃ Μενέλαον ἀρήϊον Ἀτρέος υἱόν,
IL.4,196	ὅν τις ὀϊστεύσας ἔβαλεν τόξων ἐῢ εἰδὼς
IL.4,197	Τρώων ἢ Λυκίων, τῷ μὲν κλέος, ἄμμι δὲ πένθος.
IL.4,198	ὣς ἔφατ', οὐδ' ἄρα οἱ κῆρυξ ἀπίθησεν ἀκούσας,
IL.4,199	βῆ δ' ἰέναι κατὰ λαὸν Ἀχαιῶν χαλκοχιτώνων
IL.4,200	παπταίνων ἥρωα Μαχάονα: τὸν δὲ νόησεν
IL.4,201	ἑσταότ': ἀμφὶ δέ μιν κρατεραὶ στίχες ἀσπιστάων
IL.4,202	λαῶν, οἵ οἱ ἕποντο Τρίκης ἐξ ἱπποβότοιο.
IL.4,203	ἀγχοῦ δ' ἱστάμενος ἔπεα πτερόεντα προσηύδα:
IL.4,204	ὄρσ' Ἀσκληπιάδη, καλέει κρείων Ἀγαμέμνων,
IL.4,205	ὄφρα ἴδῃς Μενέλαον ἀρήϊον ἀρχὸν Ἀχαιῶν,
IL.4,206	„ὅν τις ὀϊστεύσας ἔβαλεν τόξων ἐῢ εἰδὼσ“
IL.4,207	Τρώων ἢ Λυκίων, τῷ μὲν κλέος, ἄμμι δὲ πένθος.
IL.4,208	„ὣς φάτο, τῷ δ' ἄρα θυμὸν ἐνὶ στήθεσσιν ὄρινε:“
IL.4,209	βὰν δ' ἰέναι καθ' ὅμιλον ἀνὰ στρατὸν εὐρὺν Ἀχαιῶν.
IL.4,210	ἀλλ' ὅτε δή ῥ' ἵκανον ὅθι ξανθὸς Μενέλαος
IL.4,211	βλήμενος ἦν, περὶ δ' αὐτὸν ἀγηγέραθ' ὅσσοι ἄριστοι
IL.4,212	κυκλόσ', ὃ δ' ἐν μέσσοισι παρίστατο ἰσόθεος φώς,
IL.4,213	αὐτίκα δ' ἐκ ζωστῆρος ἀρηρότος ἕλκεν ὀϊστόν:
IL.4,214	τοῦ δ' ἐξελκομένοιο πάλιν ἄγεν ὀξέες ὄγκοι.
IL.4,215	λῦσε δέ οἱ ζωστῆρα παναίολον ἠδ' ὑπένερθε
IL.4,216	„ζῶμά τε καὶ μίτρην, τὴν χαλκῆες κάμον ἄνδρες.“
IL.4,217	αὐτὰρ ἐπεὶ ἴδεν ἕλκος ὅθ' ἔμπεσε πικρὸς ὀϊστός,
IL.4,218	αἷμ' ἐκμυζήσας ἐπ' ἄρ' ἤπια φάρμακα εἰδὼς
IL.4,219	πάσσε, τά οἵ ποτε πατρὶ φίλα φρονέων πόρε Χείρων.
IL.4,220	ὄφρα τοὶ ἀμφεπένοντο βοὴν ἀγαθὸν Μενέλαον,
IL.4,221	τόφρα δ' ἐπὶ Τρώων στίχες ἤλυθον ἀσπιστάων:
IL.4,222	οἳ δ' αὖτις κατὰ τεύχε' ἔδυν, μνήσαντο δὲ χάρμης.
IL.4,223	ἔνθ' οὐκ ἂν βρίζοντα ἴδοις Ἀγαμέμνονα δῖον
IL.4,224	οὐδὲ καταπτώσσοντ' οὐδ' οὐκ ἐθέλοντα μάχεσθαι,
IL.4,225	ἀλλὰ μάλα σπεύδοντα μάχην ἐς κυδιάνειραν.
IL.4,226	„ἵππους μὲν γὰρ ἔασε καὶ ἅρματα ποικίλα χαλκῷ:“
IL.4,227	καὶ τοὺς μὲν θεράπων ἀπάνευθ' ἔχε φυσιόωντας
IL.4,228	„Εὐρυμέδων υἱὸς Πτολεμαίου Πειραΐδαο:“
IL.4,229	τῷ μάλα πόλλ' ἐπέτελλε παρισχέμεν ὁππότε κέν μιν
IL.4,230	γυῖα λάβῃ κάματος πολέας διὰ κοιρανέοντα:
IL.4,231	αὐτὰρ ὃ πεζὸς ἐὼν ἐπεπωλεῖτο στίχας ἀνδρῶν:
IL.4,232	καί ῥ' οὓς μὲν σπεύδοντας ἴδοι Δαναῶν ταχυπώλων,
IL.4,233	τοὺς μάλα θαρσύνεσκε παριστάμενος ἐπέεσσιν:
IL.4,234	Ἀργεῖοι μή πώ τι μεθίετε θούριδος ἀλκῆς:
IL.4,235	οὐ γὰρ ἐπὶ ψευδέσσι πατὴρ Ζεὺς ἔσσετ' ἀρωγός,
IL.4,236	ἀλλ' οἵ περ πρότεροι ὑπὲρ ὅρκια δηλήσαντο
IL.4,237	τῶν ἤτοι αὐτῶν τέρενα χρόα γῦπες ἔδονται,
IL.4,238	ἡμεῖς αὖτ' ἀλόχους τε φίλας καὶ νήπια τέκνα
IL.4,239	ἄξομεν ἐν νήεσσιν, ἐπὴν πτολίεθρον ἕλωμεν.
IL.4,240	οὕς τινας αὖ μεθιέντας ἴδοι στυγεροῦ πολέμοιο,
IL.4,241	τοὺς μάλα νεικείεσκε χολωτοῖσιν ἐπέεσσιν:
IL.4,242	ἀργεῖοι ἰόμωροι ἐλεγχέες οὔ νυ σέβεσθε;
IL.4,243	„τίφθ' οὕτως ἔστητε τεθηπότες ἠΰτε νεβροί,“
IL.4,244	„αἵ τ' ἐπεὶ οὖν ἔκαμον πολέος πεδίοιο θέουσαι“
IL.4,245	ἑστᾶσ', οὐδ' ἄρα τίς σφι μετὰ φρεσὶ γίγνεται ἀλκή:
IL.4,246	„ὣς ὑμεῖς ἔστητε τεθηπότες οὐδὲ μάχεσθε.“
IL.4,247	ἦ μένετε Τρῶας σχεδὸν ἐλθέμεν ἔνθά τε νῆες
IL.4,248	εἰρύατ' εὔπρυμνοι πολιῆς ἐπὶ θινὶ θαλάσσης,
IL.4,249	ὄφρα ἴδητ' αἴ κ' ὔμμιν ὑπέρσχῃ χεῖρα Κρονίων;
IL.4,250	ὣς ὅ γε κοιρανέων ἐπεπωλεῖτο στίχας ἀνδρῶν:
IL.4,251	„ἦλθε δ' ἐπὶ Κρήτεσσι κιὼν ἀνὰ οὐλαμὸν ἀνδρῶν.“
IL.4,252	οἳ δ' ἀμφ' Ἰδομενῆα δαΐφρονα θωρήσσοντο:
IL.4,253	Ἰδομενεὺς μὲν ἐνὶ προμάχοις συῒ εἴκελος ἀλκήν,
IL.4,254	Μηριόνης δ' ἄρα οἱ πυμάτας ὄτρυνε φάλαγγας.
IL.4,255	τοὺς δὲ ἰδὼν γήθησεν ἄναξ ἀνδρῶν Ἀγαμέμνων,
IL.4,256	αὐτίκα δ' Ἰδομενῆα προσηύδα μειλιχίοισιν:
IL.4,257	Ἰδομενεῦ περὶ μέν σε τίω Δαναῶν ταχυπώλων
IL.4,258	ἠμὲν ἐνὶ πτολέμῳ ἠδ' ἀλλοίῳ ἐπὶ ἔργῳ
IL.4,259	ἠδ' ἐν δαίθ', ὅτε πέρ τε γερούσιον αἴθοπα οἶνον
IL.4,260	Ἀργείων οἳ ἄριστοι ἐνὶ κρητῆρι κέρωνται.
IL.4,261	εἴ περ γάρ τ' ἄλλοι γε κάρη κομόωντες Ἀχαιοὶ
IL.4,262	„δαιτρὸν πίνωσιν, σὸν δὲ πλεῖον δέπας αἰεὶ“
IL.4,263	ἕστηχ', ὥς περ ἐμοί, πιέειν ὅτε θυμὸς ἀνώγοι.
IL.4,264	ἀλλ' ὄρσευ πόλεμον δ' οἷος πάρος εὔχεαι εἶναι.
IL.4,265	τὸν δ' αὖτ' Ἰδομενεὺς Κρητῶν ἀγὸς ἀντίον ηὔδα:
IL.4,266	Ἀτρεΐδη μάλα μέν τοι ἐγὼν ἐρίηρος ἑταῖρος
IL.4,267	ἔσσομαι, ὡς τὸ πρῶτον ὑπέστην καὶ κατένευσα:
IL.4,268	ἀλλ' ἄλλους ὄτρυνε κάρη κομόωντας Ἀχαιοὺς
IL.4,269	ὄφρα τάχιστα μαχώμεθ', ἐπεὶ σύν γ' ὅρκι' ἔχευαν
IL.4,270	Τρῶες: τοῖσιν δ' αὖ θάνατος καὶ κήδε' ὀπίσσω
IL.4,271	ἔσσετ' ἐπεὶ πρότεροι ὑπὲρ ὅρκια δηλήσαντο.
IL.4,272	ὣς ἔφατ', Ἀτρεΐδης δὲ παρῴχετο γηθόσυνος κῆρ:
IL.4,273	„ἦλθε δ' ἐπ' Αἰάντεσσι κιὼν ἀνὰ οὐλαμὸν ἀνδρῶν:“
IL.4,274	τὼ δὲ κορυσσέσθην, ἅμα δὲ νέφος εἵπετο πεζῶν.
IL.4,275	ὡς δ' ὅτ' ἀπὸ σκοπιῆς εἶδεν νέφος αἰπόλος ἀνὴρ
IL.4,276	ἐρχόμενον κατὰ πόντον ὑπὸ Ζεφύροιο ἰωῆς:
IL.4,277	τῷ δέ τ' ἄνευθεν ἐόντι μελάντερον ἠΰτε πίσσα
IL.4,278	φαίνετ' ἰὸν κατὰ πόντον, ἄγει δέ τε λαίλαπα πολλήν,
IL.4,279	ῥίγησέν τε ἰδών, ὑπό τε σπέος ἤλασε μῆλα:
IL.4,280	τοῖαι ἅμ' Αἰάντεσσι διοτρεφέων αἰζηῶν
IL.4,281	δήϊον ἐς πόλεμον πυκιναὶ κίνυντο φάλαγγες
IL.4,282	κυάνεαι, σάκεσίν τε καὶ ἔγχεσι πεφρικυῖαι.
IL.4,283	καὶ τοὺς μὲν γήθησεν ἰδὼν κρείων Ἀγαμέμνων,
IL.4,284	καί σφεας φωνήσας ἔπεα πτερόεντα προσηύδα:
IL.4,285	Αἴαντ' Ἀργείων ἡγήτορε χαλκοχιτώνων,
IL.4,286	σφῶϊ μέν: οὐ γὰρ ἔοικ' ὀτρυνέμεν: οὔ τι κελεύω:
IL.4,287	αὐτὼ γὰρ μάλα λαὸν ἀνώγετον ἶφι μάχεσθαι.
IL.4,288	αἲ γὰρ Ζεῦ τε πάτερ καὶ Ἀθηναίη καὶ Ἄπολλον
IL.4,289	τοῖος πᾶσιν θυμὸς ἐνὶ στήθεσσι γένοιτο:
IL.4,290	τώ κε τάχ' ἠμύσειε πόλις Πριάμοιο ἄνακτος
IL.4,291	χερσὶν ὑφ' ἡμετέρῃσιν ἁλοῦσά τε περθομένη τε.
IL.4,292	ὣς εἰπὼν τοὺς μὲν λίπεν αὐτοῦ, βῆ δὲ μετ' ἄλλους:
IL.4,293	ἔνθ' ὅ γε Νέστορ' ἔτετμε λιγὺν Πυλίων ἀγορητὴν
IL.4,294	οὓς ἑτάρους στέλλοντα καὶ ὀτρύνοντα μάχεσθαι
IL.4,295	„ἀμφὶ μέγαν Πελάγοντα Ἀλάστορά τε Χρομίον τε“
IL.4,296	Αἵμονά τε κρείοντα Βίαντά τε ποιμένα λαῶν:
IL.4,297	ἱππῆας μὲν πρῶτα σὺν ἵπποισιν καὶ ὄχεσφι,
IL.4,298	πεζοὺς δ' ἐξόπιθε στῆσεν πολέας τε καὶ ἐσθλοὺς
IL.4,299	ἕρκος ἔμεν πολέμοιο: κακοὺς δ' ἐς μέσσον ἔλασσεν,
IL.4,300	ὄφρα καὶ οὐκ ἐθέλων τις ἀναγκαίῃ πολεμίζοι.
IL.4,301	ἱππεῦσιν μὲν πρῶτ' ἐπετέλλετο: τοὺς γὰρ ἀνώγει
IL.4,302	„σφοὺς ἵππους ἐχέμεν μηδὲ κλονέεσθαι ὁμίλῳ:“
IL.4,303	μηδέ τις ἱπποσύνῃ τε καὶ ἠνορέηφι πεποιθὼς
IL.4,304	οἶος πρόσθ' ἄλλων μεμάτω Τρώεσσι μάχεσθαι,
IL.4,305	μηδ' ἀναχωρείτω: ἀλαπαδνότεροι γὰρ ἔσεσθε.
IL.4,306	ὃς δέ κ' ἀνὴρ ἀπὸ ὧν ὀχέων ἕτερ' ἅρμαθ' ἵκηται
IL.4,307	„ἔγχει ὀρεξάσθω, ἐπεὶ ἦ πολὺ φέρτερον οὕτω.“
IL.4,308	ὧδε καὶ οἱ πρότεροι πόλεας καὶ τείχε' ἐπόρθεον
IL.4,309	τόνδε νόον καὶ θυμὸν ἐνὶ στήθεσσιν ἔχοντες.
IL.4,310	ὣς ὃ γέρων ὄτρυνε πάλαι πολέμων ἐῢ εἰδώς:
IL.4,311	καὶ τὸν μὲν γήθησεν ἰδὼν κρείων Ἀγαμέμνων,
IL.4,312	καί μιν φωνήσας ἔπεα πτερόεντα προσηύδα:
IL.4,313	ὦ γέρον εἴθ' ὡς θυμὸς ἐνὶ στήθεσσι φίλοισιν
IL.4,314	ὥς τοι γούναθ' ἕποιτο, βίη δέ τοι ἔμπεδος εἴη:
IL.4,315	„ἀλλά σε γῆρας τείρει ὁμοίϊον: ὡς ὄφελέν τισ“
IL.4,316	ἀνδρῶν ἄλλος ἔχειν, σὺ δὲ κουροτέροισι μετεῖναι.
IL.4,317	τὸν δ' ἠμείβετ' ἔπειτα Γερήνιος ἱππότα Νέστωρ:
IL.4,318	Ἀτρεΐδη μάλα μέν τοι ἐγὼν ἐθέλοιμι καὶ αὐτὸς
IL.4,319	ὣς ἔμεν ὡς ὅτε δῖον Ἐρευθαλίωνα κατέκταν.
IL.4,320	ἀλλ' οὔ πως ἅμα πάντα θεοὶ δόσαν ἀνθρώποισιν:
IL.4,321	εἰ τότε κοῦρος ἔα νῦν αὖτέ με γῆρας ὀπάζει.
IL.4,322	ἀλλὰ καὶ ὧς ἱππεῦσι μετέσσομαι ἠδὲ κελεύσω
IL.4,323	βουλῇ καὶ μύθοισι: τὸ γὰρ γέρας ἐστὶ γερόντων.
IL.4,324	αἰχμὰς δ' αἰχμάσσουσι νεώτεροι, οἵ περ ἐμεῖο
IL.4,325	„ὁπλότεροι γεγάασι πεποίθασίν τε βίηφιν.“
IL.4,326	ὣς ἔφατ', Ἀτρεΐδης δὲ παρῴχετο γηθόσυνος κῆρ.
IL.4,327	εὗρ' υἱὸν Πετεῶο Μενεσθῆα πλήξιππον
IL.4,328	ἑσταότ': ἀμφὶ δ' Ἀθηναῖοι μήστωρες ἀϋτῆς:
IL.4,329	αὐτὰρ ὃ πλησίον ἑστήκει πολύμητις Ὀδυσσεύς,
IL.4,330	πὰρ δὲ Κεφαλλήνων ἀμφὶ στίχες οὐκ ἀλαπαδναὶ
IL.4,331	„ἕστασαν: οὐ γάρ πώ σφιν ἀκούετο λαὸς ἀϋτῆς,“
IL.4,332	ἀλλὰ νέον συνορινόμεναι κίνυντο φάλαγγες
IL.4,333	Τρώων ἱπποδάμων καὶ Ἀχαιῶν: οἳ δὲ μένοντες
IL.4,334	ἕστασαν ὁππότε πύργος Ἀχαιῶν ἄλλος ἐπελθὼν
IL.4,335	Τρώων ὁρμήσειε καὶ ἄρξειαν πολέμοιο.
IL.4,336	τοὺς δὲ ἰδὼν νείκεσσεν ἄναξ ἀνδρῶν Ἀγαμέμνων,
IL.4,337	καί σφεας φωνήσας ἔπεα πτερόεντα προσηύδα:
IL.4,338	ὦ υἱὲ Πετεῶο διοτρεφέος βασιλῆος,
IL.4,339	καὶ σὺ κακοῖσι δόλοισι κεκασμένε κερδαλεόφρον
IL.4,340	τίπτε καταπτώσσοντες ἀφέστατε, μίμνετε δ' ἄλλους;
IL.4,341	σφῶϊν μέν τ' ἐπέοικε μετὰ πρώτοισιν ἐόντας
IL.4,342	ἑστάμεν ἠδὲ μάχης καυστειρῆς ἀντιβολῆσαι:
IL.4,343	„πρώτω γὰρ καὶ δαιτὸς ἀκουάζεσθον ἐμεῖο,“
IL.4,344	ὁππότε δαῖτα γέρουσιν ἐφοπλίζωμεν Ἀχαιοί.
IL.4,345	„ἔνθα φίλ' ὀπταλέα κρέα ἔδμεναι ἠδὲ κύπελλα“
IL.4,346	„οἴνου πινέμεναι μελιηδέος ὄφρ' ἐθέλητον:“
IL.4,347	νῦν δὲ φίλως χ' ὁρόῳτε καὶ εἰ δέκα πύργοι Ἀχαιῶν
IL.4,348	ὑμείων προπάροιθε μαχοίατο νηλέϊ χαλκῷ.
IL.4,349	τὸν δ' ἄρ' ὑπόδρα ἰδὼν προσέφη πολύμητις Ὀδυσσεύς:
IL.4,350	Ἀτρεΐδη ποῖόν σε ἔπος φύγεν ἕρκος ὀδόντων;
IL.4,351	πῶς δὴ φῂς πολέμοιο μεθιέμεν ὁππότ' Ἀχαιοὶ
IL.4,352	Τρωσὶν ἐφ' ἱπποδάμοισιν ἐγείρομεν ὀξὺν Ἄρηα;
IL.4,353	ὄψεαι αἴ κ' ἐθέλῃσθα καὶ αἴ κέν τοι τὰ μεμήλῃ
IL.4,354	„Τηλεμάχοιο φίλον πατέρα προμάχοισι μιγέντα“
IL.4,355	Τρώων ἱπποδάμων: σὺ δὲ ταῦτ' ἀνεμώλια βάζεις.
IL.4,356	τὸν δ' ἐπιμειδήσας προσέφη κρείων Ἀγαμέμνων
IL.4,357	„ὡς γνῶ χωομένοιο: πάλιν δ' ὅ γε λάζετο μῦθον:“
IL.4,358	διογενὲς Λαερτιάδη πολυμήχαν' Ὀδυσσεῦ
IL.4,359	οὔτέ σε νεικείω περιώσιον οὔτε κελεύω:
IL.4,360	οἶδα γὰρ ὥς τοι θυμὸς ἐνὶ στήθεσσι φίλοισιν
IL.4,361	ἤπια δήνεα οἶδε: τὰ γὰρ φρονέεις ἅ τ' ἐγώ περ.
IL.4,362	ἀλλ' ἴθι ταῦτα δ' ὄπισθεν ἀρεσσόμεθ' εἴ τι κακὸν νῦν
IL.4,363	εἴρηται, τὰ δὲ πάντα θεοὶ μεταμώνια θεῖεν.
IL.4,364	ὣς εἰπὼν τοὺς μὲν λίπεν αὐτοῦ, βῆ δὲ μετ' ἄλλους.
IL.4,365	εὗρε δὲ Τυδέος υἱὸν ὑπέρθυμον Διομήδεα
IL.4,366	ἑσταότ' ἔν θ' ἵπποισι καὶ ἅρμασι κολλητοῖσι:
IL.4,367	πὰρ δέ οἱ ἑστήκει Σθένελος Καπανήϊος υἱός.
IL.4,368	καὶ τὸν μὲν νείκεσσεν ἰδὼν κρείων Ἀγαμέμνων,
IL.4,369	καί μιν φωνήσας ἔπεα πτερόεντα προσηύδα:
IL.4,370	ὤ μοι Τυδέος υἱὲ δαΐφρονος ἱπποδάμοιο
IL.4,371	τί πτώσσεις, τί δ' ὀπιπεύεις πολέμοιο γεφύρας;
IL.4,372	οὐ μὲν Τυδέϊ γ' ὧδε φίλον πτωσκαζέμεν ἦεν,
IL.4,373	ἀλλὰ πολὺ πρὸ φίλων ἑτάρων δηΐοισι μάχεσθαι,
IL.4,374	ὡς φάσαν οἵ μιν ἴδοντο πονεύμενον: οὐ γὰρ ἔγωγε
IL.4,375	ἤντησ' οὐδὲ ἴδον: περὶ δ' ἄλλων φασὶ γενέσθαι.
IL.4,376	ἤτοι μὲν γὰρ ἄτερ πολέμου εἰσῆλθε Μυκήνας
IL.4,377	„ξεῖνος ἅμ' ἀντιθέῳ Πολυνείκεϊ λαὸν ἀγείρων:“
IL.4,378	οἳ δὲ τότ' ἐστρατόωνθ' ἱερὰ πρὸς τείχεα Θήβης,
IL.4,379	καί ῥα μάλα λίσσοντο δόμεν κλειτοὺς ἐπικούρους:
IL.4,380	οἳ δ' ἔθελον δόμεναι καὶ ἐπῄνεον ὡς ἐκέλευον:
IL.4,381	ἀλλὰ Ζεὺς ἔτρεψε παραίσια σήματα φαίνων.
IL.4,382	οἳ δ' ἐπεὶ οὖν ᾤχοντο ἰδὲ πρὸ ὁδοῦ ἐγένοντο,
IL.4,383	Ἀσωπὸν δ' ἵκοντο βαθύσχοινον λεχεποίην,
IL.4,384	ἔνθ' αὖτ' ἀγγελίην ἐπὶ Τυδῆ στεῖλαν Ἀχαιοί.
IL.4,385	αὐτὰρ ὃ βῆ, πολέας δὲ κιχήσατο Καδμεΐωνας
IL.4,386	δαινυμένους κατὰ δῶμα βίης Ἐτεοκληείης.
IL.4,387	ἔνθ' οὐδὲ ξεῖνός περ ἐὼν ἱππηλάτα Τυδεὺς
IL.4,388	τάρβει, μοῦνος ἐὼν πολέσιν μετὰ Καδμείοισιν,
IL.4,389	ἀλλ' ὅ γ' ἀεθλεύειν προκαλίζετο, πάντα δ' ἐνίκα
IL.4,390	ῥηϊδίως: τοίη οἱ ἐπίρροθος ἦεν Ἀθήνη.
IL.4,391	οἳ δὲ χολωσάμενοι Καδμεῖοι κέντορες ἵππων
IL.4,392	ἂψ ἄρ' ἀνερχομένῳ πυκινὸν λόχον εἷσαν ἄγοντες
IL.4,393	κούρους πεντήκοντα: δύω δ' ἡγήτορες ἦσαν,
IL.4,394	Μαίων Αἱμονίδης ἐπιείκελος ἀθανάτοισιν,
IL.4,395	υἱός τ' Αὐτοφόνοιο μενεπτόλεμος Πολυφόντης.
IL.4,396	Τυδεὺς μὲν καὶ τοῖσιν ἀεικέα πότμον ἐφῆκε:
IL.4,397	πάντας ἔπεφν', ἕνα δ' οἶον ἵει οἶκον δὲ νέεσθαι:
IL.4,398	Μαίον' ἄρα προέηκε θεῶν τεράεσσι πιθήσας.
IL.4,399	τοῖος ἔην Τυδεὺς Αἰτώλιος: ἀλλὰ τὸν υἱὸν
IL.4,400	γείνατο εἷο χέρεια μάχῃ, ἀγορῇ δέ τ' ἀμείνω.
IL.4,401	ὣς φάτο, τὸν δ' οὔ τι προσέφη κρατερὸς Διομήδης
IL.4,402	αἰδεσθεὶς βασιλῆος ἐνιπὴν αἰδοίοιο:
IL.4,403	τὸν δ' υἱὸς Καπανῆος ἀμείψατο κυδαλίμοιο:
IL.4,404	Ἀτρεΐδη μὴ ψεύδε' ἐπιστάμενος σάφα εἰπεῖν:
IL.4,405	ἡμεῖς τοι πατέρων μέγ' ἀμείνονες εὐχόμεθ' εἶναι:
IL.4,406	ἡμεῖς καὶ Θήβης ἕδος εἵλομεν ἑπταπύλοιο
IL.4,407	παυρότερον λαὸν ἀγαγόνθ' ὑπὸ τεῖχος ἄρειον,
IL.4,408	πειθόμενοι τεράεσσι θεῶν καὶ Ζηνὸς ἀρωγῇ:
IL.4,409	κεῖνοι δὲ σφετέρῃσιν ἀτασθαλίῃσιν ὄλοντο:
IL.4,410	τὼ μή μοι πατέρας ποθ' ὁμοίῃ ἔνθεο τιμῇ.
IL.4,411	τὸν δ' ἄρ' ὑπόδρα ἰδὼν προσέφη κρατερὸς Διομήδης:
IL.4,412	„τέττα, σιωπῇ ἧσο, ἐμῷ δ' ἐπιπείθεο μύθῳ:“
IL.4,413	οὐ γὰρ ἐγὼ νεμεσῶ Ἀγαμέμνονι ποιμένι λαῶν
IL.4,414	ὀτρύνοντι μάχεσθαι ἐϋκνήμιδας Ἀχαιούς:
IL.4,415	τούτῳ μὲν γὰρ κῦδος ἅμ' ἕψεται εἴ κεν Ἀχαιοὶ
IL.4,416	„Τρῶας δῃώσωσιν ἕλωσί τε Ἴλιον ἱρήν,“
IL.4,417	τούτῳ δ' αὖ μέγα πένθος Ἀχαιῶν δῃωθέντων.
IL.4,418	ἀλλ' ἄγε δὴ καὶ νῶϊ μεδώμεθα θούριδος ἀλκῆς.
IL.4,419	ἦ ῥα καὶ ἐξ ὀχέων σὺν τεύχεσιν ἆλτο χαμᾶζε:
IL.4,420	δεινὸν δ' ἔβραχε χαλκὸς ἐπὶ στήθεσσιν ἄνακτος
IL.4,421	ὀρνυμένου: ὑπό κεν ταλασίφρονά περ δέος εἷλεν.
IL.4,422	ὡς δ' ὅτ' ἐν αἰγιαλῷ πολυηχέϊ κῦμα θαλάσσης
IL.4,423	ὄρνυτ' ἐπασσύτερον Ζεφύρου ὕπο κινήσαντος:
IL.4,424	πόντῳ μέν τε πρῶτα κορύσσεται, αὐτὰρ ἔπειτα
IL.4,425	χέρσῳ ῥηγνύμενον μεγάλα βρέμει, ἀμφὶ δέ τ' ἄκρας
IL.4,426	κυρτὸν ἐὸν κορυφοῦται, ἀποπτύει δ' ἁλὸς ἄχνην:
IL.4,427	ὣς τότ' ἐπασσύτεραι Δαναῶν κίνυντο φάλαγγες
IL.4,428	νωλεμέως πόλεμον δέ: κέλευε δὲ οἷσιν ἕκαστος
IL.4,429	„ἡγεμόνων: οἳ δ' ἄλλοι ἀκὴν ἴσαν, οὐδέ κε φαίησ“
IL.4,430	τόσσον λαὸν ἕπεσθαι ἔχοντ' ἐν στήθεσιν αὐδήν,
IL.4,431	σιγῇ δειδιότες σημάντορας: ἀμφὶ δὲ πᾶσι
IL.4,432	τεύχεα ποικίλ' ἔλαμπε, τὰ εἱμένοι ἐστιχόωντο.
IL.4,433	Τρῶες δ', ὥς τ' ὄϊες πολυπάμονος ἀνδρὸς ἐν αὐλῇ
IL.4,434	μυρίαι ἑστήκασιν ἀμελγόμεναι γάλα λευκὸν
IL.4,435	ἀζηχὲς μεμακυῖαι ἀκούουσαι ὄπα ἀρνῶν,
IL.4,436	ὣς Τρώων ἀλαλητὸς ἀνὰ στρατὸν εὐρὺν ὀρώρει:
IL.4,437	οὐ γὰρ πάντων ἦεν ὁμὸς θρόος οὐδ' ἴα γῆρυς,
IL.4,438	ἀλλὰ γλῶσσα μέμικτο, πολύκλητοι δ' ἔσαν ἄνδρες.
IL.4,439	„ὄρσε δὲ τοὺς μὲν Ἄρης, τοὺς δὲ γλαυκῶπις Ἀθήνη“
IL.4,440	„Δεῖμός τ' ἠδὲ Φόβος καὶ Ἔρις ἄμοτον μεμαυῖα,“
IL.4,441	Ἄρεος ἀνδροφόνοιο κασιγνήτη ἑτάρη τε,
IL.4,442	ἥ τ' ὀλίγη μὲν πρῶτα κορύσσεται, αὐτὰρ ἔπειτα
IL.4,443	οὐρανῷ ἐστήριξε κάρη καὶ ἐπὶ χθονὶ βαίνει:
IL.4,444	ἥ σφιν καὶ τότε νεῖκος ὁμοίϊον ἔμβαλε μέσσῳ
IL.4,445	ἐρχομένη καθ' ὅμιλον ὀφέλλουσα στόνον ἀνδρῶν.
IL.4,446	οἳ δ' ὅτε δή ῥ' ἐς χῶρον ἕνα ξυνιόντες ἵκοντο,
IL.4,447	σύν ῥ' ἔβαλον ῥινούς, σὺν δ' ἔγχεα καὶ μένε' ἀνδρῶν
IL.4,448	„χαλκεοθωρήκων: ἀτὰρ ἀσπίδες ὀμφαλόεσσαι“
IL.4,449	ἔπληντ' ἀλλήλῃσι, πολὺς δ' ὀρυμαγδὸς ὀρώρει.
IL.4,450	ἔνθα δ' ἅμ' οἰμωγή τε καὶ εὐχωλὴ πέλεν ἀνδρῶν
IL.4,451	„ὀλλύντων τε καὶ ὀλλυμένων, ῥέε δ' αἵματι γαῖα.“
IL.4,452	ὡς δ' ὅτε χείμαρροι ποταμοὶ κατ' ὄρεσφι ῥέοντες
IL.4,453	ἐς μισγάγκειαν συμβάλλετον ὄβριμον ὕδωρ
IL.4,454	κρουνῶν ἐκ μεγάλων κοίλης ἔντοσθε χαράδρης,
IL.4,455	τῶν δέ τε τηλόσε δοῦπον ἐν οὔρεσιν ἔκλυε ποιμήν:
IL.4,456	„ὣς τῶν μισγομένων γένετο ἰαχή τε πόνος τε.“
IL.4,457	„πρῶτος δ' Ἀντίλοχος Τρώων ἕλεν ἄνδρα κορυστὴν“
IL.4,458	„ἐσθλὸν ἐνὶ προμάχοισι Θαλυσιάδην Ἐχέπωλον:“
IL.4,459	τόν ῥ' ἔβαλε πρῶτος κόρυθος φάλον ἱπποδασείης,
IL.4,460	ἐν δὲ μετώπῳ πῆξε, πέρησε δ' ἄρ' ὀστέον εἴσω
IL.4,461	αἰχμὴ χαλκείη: τὸν δὲ σκότος ὄσσε κάλυψεν,
IL.4,462	ἤριπε δ' ὡς ὅτε πύργος ἐνὶ κρατερῇ ὑσμίνῃ.
IL.4,463	„τὸν δὲ πεσόντα ποδῶν ἔλαβε κρείων Ἐλεφήνωρ“
IL.4,464	Χαλκωδοντιάδης μεγαθύμων ἀρχὸς Ἀβάντων,
IL.4,465	ἕλκε δ' ὑπ' ἐκ βελέων, λελιημένος ὄφρα τάχιστα
IL.4,466	τεύχεα συλήσειε: μίνυνθα δέ οἱ γένεθ' ὁρμή.
IL.4,467	νεκρὸν γὰρ ἐρύοντα ἰδὼν μεγάθυμος Ἀγήνωρ
IL.4,468	πλευρά, τά οἱ κύψαντι παρ' ἀσπίδος ἐξεφαάνθη,
IL.4,469	οὔτησε ξυστῷ χαλκήρεϊ, λῦσε δὲ γυῖα.
IL.4,470	ὣς τὸν μὲν λίπε θυμός, ἐπ' αὐτῷ δ' ἔργον ἐτύχθη
IL.4,471	ἀργαλέον Τρώων καὶ Ἀχαιῶν: οἳ δὲ λύκοι ὣς
IL.4,472	ἀλλήλοις ἐπόρουσαν, ἀνὴρ δ' ἄνδρ' ἐδνοπάλιζεν.
IL.4,473	ἔνθ' ἔβαλ' Ἀνθεμίωνος υἱὸν Τελαμώνιος Αἴας
IL.4,474	ἠΐθεον θαλερὸν Σιμοείσιον, ὅν ποτε μήτηρ
IL.4,475	Ἴδηθεν κατιοῦσα παρ' ὄχθῃσιν Σιμόεντος
IL.4,476	γείνατ', ἐπεί ῥα τοκεῦσιν ἅμ' ἕσπετο μῆλα ἰδέσθαι:
IL.4,477	τοὔνεκά μιν κάλεον Σιμοείσιον: οὐδὲ τοκεῦσι
IL.4,478	θρέπτρα φίλοις ἀπέδωκε, μινυνθάδιος δέ οἱ αἰὼν
IL.4,479	ἔπλεθ' ὑπ' Αἴαντος μεγαθύμου δουρὶ δαμέντι.
IL.4,480	πρῶτον γάρ μιν ἰόντα βάλε στῆθος παρὰ μαζὸν
IL.4,481	δεξιόν: ἀντικρὺ δὲ δι' ὤμου χάλκεον ἔγχος
IL.4,482	ἦλθεν: ὃ δ' ἐν κονίῃσι χαμαὶ πέσεν αἴγειρος ὣς
IL.4,483	ἥ ῥά τ' ἐν εἱαμενῇ ἕλεος μεγάλοιο πεφύκει
IL.4,484	λείη, ἀτάρ τέ οἱ ὄζοι ἐπ' ἀκροτάτῃ πεφύασι:
IL.4,485	τὴν μέν θ' ἁρματοπηγὸς ἀνὴρ αἴθωνι σιδήρῳ
IL.4,486	ἐξέταμ', ὄφρα ἴτυν κάμψῃ περικαλλέϊ δίφρῳ:
IL.4,487	„ἣ μέν τ' ἀζομένη κεῖται ποταμοῖο παρ' ὄχθας.“
IL.4,488	τοῖον ἄρ' Ἀνθεμίδην Σιμοείσιον ἐξενάριξεν
IL.4,489	Αἴας διογενής: τοῦ δ' Ἄντιφος αἰολοθώρηξ
IL.4,490	Πριαμίδης καθ' ὅμιλον ἀκόντισεν ὀξέϊ δουρί.
IL.4,491	„τοῦ μὲν ἅμαρθ', ὃ δὲ Λεῦκον Ὀδυσσέος ἐσθλὸν ἑταῖρον“
IL.4,492	βεβλήκει βουβῶνα, νέκυν ἑτέρωσ' ἐρύοντα:
IL.4,493	ἤριπε δ' ἀμφ' αὐτῷ, νεκρὸς δέ οἱ ἔκπεσε χειρός.
IL.4,494	τοῦ δ' Ὀδυσεὺς μάλα θυμὸν ἀποκταμένοιο χολώθη,
IL.4,495	βῆ δὲ διὰ προμάχων κεκορυθμένος αἴθοπι χαλκῷ,
IL.4,496	στῆ δὲ μάλ' ἐγγὺς ἰὼν καὶ ἀκόντισε δουρὶ φαεινῷ
IL.4,497	ἀμφὶ ἓ παπτήνας: ὑπὸ δὲ Τρῶες κεκάδοντο
IL.4,498	ἀνδρὸς ἀκοντίσσαντος: ὃ δ' οὐχ ἅλιον βέλος ἧκεν,
IL.4,499	ἀλλ' υἱὸν Πριάμοιο νόθον βάλε Δημοκόωντα
IL.4,500	„ὅς οἱ Ἀβυδόθεν ἦλθε παρ' ἵππων ὠκειάων.“
IL.4,501	τόν ῥ' Ὀδυσεὺς ἑτάροιο χολωσάμενος βάλε δουρὶ
IL.4,502	„κόρσην: ἣ δ' ἑτέροιο διὰ κροτάφοιο πέρησεν“
IL.4,503	αἰχμὴ χαλκείη: τὸν δὲ σκότος ὄσσε κάλυψε,
IL.4,504	δούπησεν δὲ πεσών, ἀράβησε δὲ τεύχε' ἐπ' αὐτῷ.
IL.4,505	χώρησαν δ' ὑπό τε πρόμαχοι καὶ φαίδιμος Ἕκτωρ:
IL.4,506	Ἀργεῖοι δὲ μέγα ἴαχον, ἐρύσαντο δὲ νεκρούς,
IL.4,507	ἴθυσαν δὲ πολὺ προτέρω: νεμέσησε δ' Ἀπόλλων
IL.4,508	Περγάμου ἐκκατιδών, Τρώεσσι δὲ κέκλετ' ἀΰσας:
IL.4,509	ὄρνυσθ' ἱππόδαμοι Τρῶες μηδ' εἴκετε χάρμης
IL.4,510	Ἀργείοις, ἐπεὶ οὔ σφι λίθος χρὼς οὐδὲ σίδηρος
IL.4,511	χαλκὸν ἀνασχέσθαι ταμεσίχροα βαλλομένοισιν:
IL.4,512	οὐ μὰν οὐδ' Ἀχιλεὺς Θέτιδος πάϊς ἠϋκόμοιο
IL.4,513	„μάρναται, ἀλλ' ἐπὶ νηυσὶ χόλον θυμαλγέα πέσσει.“
IL.4,514	ὣς φάτ' ἀπὸ πτόλιος δεινὸς θεός: αὐτὰρ Ἀχαιοὺς
IL.4,515	ὦρσε Διὸς θυγάτηρ κυδίστη Τριτογένεια
IL.4,516	ἐρχομένη καθ' ὅμιλον, ὅθι μεθιέντας ἴδοιτο.
IL.4,517	ἔνθ' Ἀμαρυγκείδην Διώρεα μοῖρα πέδησε:
IL.4,518	χερμαδίῳ γὰρ βλῆτο παρὰ σφυρὸν ὀκριόεντι
IL.4,519	κνήμην δεξιτερήν: βάλε δὲ Θρῃκῶν ἀγὸς ἀνδρῶν
IL.4,520	Πείρως Ἰμβρασίδης ὃς ἄρ' Αἰνόθεν εἰληλούθει.
IL.4,521	„ἀμφοτέρω δὲ τένοντε καὶ ὀστέα λᾶας ἀναιδὴσ“
IL.4,522	ἄχρις ἀπηλοίησεν: ὃ δ' ὕπτιος ἐν κονίῃσι
IL.4,523	κάππεσεν ἄμφω χεῖρε φίλοις ἑτάροισι πετάσσας
IL.4,524	θυμὸν ἀποπνείων: ὃ δ' ἐπέδραμεν ὅς ῥ' ἔβαλέν περ
IL.4,525	Πείροος, οὖτα δὲ δουρὶ παρ' ὀμφαλόν: ἐκ δ' ἄρα πᾶσαι
IL.4,526	χύντο χαμαὶ χολάδες, τὸν δὲ σκότος ὄσσε κάλυψε.
IL.4,527	„τὸν δὲ Θόας Αἰτωλὸς ἀπεσσύμενον βάλε δουρὶ“
IL.4,528	στέρνον ὑπὲρ μαζοῖο, πάγη δ' ἐν πνεύμονι χαλκός:
IL.4,529	ἀγχίμολον δέ οἱ ἦλθε Θόας, ἐκ δ' ὄβριμον ἔγχος
IL.4,530	ἐσπάσατο στέρνοιο, ἐρύσσατο δὲ ξίφος ὀξύ,
IL.4,531	τῷ ὅ γε γαστέρα τύψε μέσην, ἐκ δ' αἴνυτο θυμόν.
IL.4,532	τεύχεα δ' οὐκ ἀπέδυσε: περίστησαν γὰρ ἑταῖροι
IL.4,533	Θρήϊκες ἀκρόκομοι δολίχ' ἔγχεα χερσὶν ἔχοντες,
IL.4,534	οἵ ἑ μέγαν περ ἐόντα καὶ ἴφθιμον καὶ ἀγαυὸν
IL.4,535	„ὦσαν ἀπὸ σφείων: ὃ δὲ χασσάμενος πελεμίχθη.“
IL.4,536	ὣς τώ γ' ἐν κονίῃσι παρ' ἀλλήλοισι τετάσθην,
IL.4,537	ἤτοι ὃ μὲν Θρῃκῶν, ὃ δ' Ἐπειῶν χαλκοχιτώνων
IL.4,538	ἡγεμόνες: πολλοὶ δὲ περὶ κτείνοντο καὶ ἄλλοι.
IL.4,539	„ἔνθά κεν οὐκέτι ἔργον ἀνὴρ ὀνόσαιτο μετελθών,“
IL.4,540	„ὅς τις ἔτ' ἄβλητος καὶ ἀνούτατος ὀξέϊ χαλκῷ“
IL.4,541	δινεύοι κατὰ μέσσον, ἄγοι δέ ἑ Παλλὰς Ἀθήνη
IL.4,542	χειρὸς ἑλοῦσ', αὐτὰρ βελέων ἀπερύκοι ἐρωήν:
IL.4,543	πολλοὶ γὰρ Τρώων καὶ Ἀχαιῶν ἤματι κείνῳ
IL.4,544	πρηνέες ἐν κονίῃσι παρ' ἀλλήλοισι τέταντο.
IL.5,1	Ἔνθ' αὖ Τυδεΐδῃ Διομήδεϊ Παλλὰς Ἀθήνη
IL.5,2	δῶκε μένος καὶ θάρσος, ἵν' ἔκδηλος μετὰ πᾶσιν
IL.5,3	Ἀργείοισι γένοιτο ἰδὲ κλέος ἐσθλὸν ἄροιτο:
IL.5,4	δαῖέ οἱ ἐκ κόρυθός τε καὶ ἀσπίδος ἀκάματον πῦρ
IL.5,5	„ἀστέρ' ὀπωρινῷ ἐναλίγκιον, ὅς τε μάλιστα“
IL.5,6	„λαμπρὸν παμφαίνῃσι λελουμένος ὠκεανοῖο:“
IL.5,7	τοῖόν οἱ πῦρ δαῖεν ἀπὸ κρατός τε καὶ ὤμων,
IL.5,8	ὦρσε δέ μιν κατὰ μέσσον ὅθι πλεῖστοι κλονέοντο.
IL.5,9	ἦν δέ τις ἐν Τρώεσσι Δάρης ἀφνειὸς ἀμύμων
IL.5,10	ἱρεὺς Ἡφαίστοιο: δύω δέ οἱ υἱέες ἤστην
IL.5,11	Φηγεὺς Ἰδαῖός τε μάχης εὖ εἰδότε πάσης.
IL.5,12	τώ οἱ ἀποκρινθέντε ἐναντίω ὁρμηθήτην:
IL.5,13	τὼ μὲν ἀφ' ἵπποιιν, ὃ δ' ἀπὸ χθονὸς ὄρνυτο πεζός.
IL.5,14	„οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντεσ“
IL.5,15	Φηγεύς ῥα πρότερος προΐει δολιχόσκιον ἔγχος:
IL.5,16	Τυδεΐδεω δ' ὑπὲρ ὦμον ἀριστερὸν ἤλυθ' ἀκωκὴ
IL.5,17	„ἔγχεος, οὐδ' ἔβαλ' αὐτόν: ὃ δ' ὕστερος ὄρνυτο χαλκῷ“
IL.5,18	Τυδεΐδης: τοῦ δ' οὐχ ἅλιον βέλος ἔκφυγε χειρός,
IL.5,19	ἀλλ' ἔβαλε στῆθος μεταμάζιον, ὦσε δ' ἀφ' ἵππων.
IL.5,20	Ἰδαῖος δ' ἀπόρουσε λιπὼν περικαλλέα δίφρον,
IL.5,21	„οὐδ' ἔτλη περιβῆναι ἀδελφειοῦ κταμένοιο:“
IL.5,22	οὐδὲ γὰρ οὐδέ κεν αὐτὸς ὑπέκφυγε κῆρα μέλαιναν,
IL.5,23	ἀλλ' Ἥφαιστος ἔρυτο, σάωσε δὲ νυκτὶ καλύψας,
IL.5,24	ὡς δή οἱ μὴ πάγχυ γέρων ἀκαχήμενος εἴη.
IL.5,25	ἵππους δ' ἐξελάσας μεγαθύμου Τυδέος υἱὸς
IL.5,26	δῶκεν ἑταίροισιν κατάγειν κοίλας ἐπὶ νῆας.
IL.5,27	Τρῶες δὲ μεγάθυμοι ἐπεὶ ἴδον υἷε Δάρητος
IL.5,28	„τὸν μὲν ἀλευάμενον, τὸν δὲ κτάμενον παρ' ὄχεσφι,“
IL.5,29	πᾶσιν ὀρίνθη θυμός: ἀτὰρ γλαυκῶπις Ἀθήνη
IL.5,30	χειρὸς ἑλοῦσ' ἐπέεσσι προσηύδα θοῦρον Ἄρηα:
IL.5,31	Ἆρες Ἄρες βροτολοιγὲ μιαιφόνε τειχεσιπλῆτα
IL.5,32	οὐκ ἂν δὴ Τρῶας μὲν ἐάσαιμεν καὶ Ἀχαιοὺς
IL.5,33	μάρνασθ', ὁπποτέροισι πατὴρ Ζεὺς κῦδος ὀρέξῃ,
IL.5,34	νῶϊ δὲ χαζώμεσθα, Διὸς δ' ἀλεώμεθα μῆνιν;
IL.5,35	ὣς εἰποῦσα μάχης ἐξήγαγε θοῦρον Ἄρηα:
IL.5,36	τὸν μὲν ἔπειτα καθεῖσεν ἐπ' ἠϊόεντι Σκαμάνδρῳ,
IL.5,37	„Τρῶας δ' ἔκλιναν Δαναοί: ἕλε δ' ἄνδρα ἕκαστοσ“
IL.5,38	ἡγεμόνων: πρῶτος δὲ ἄναξ ἀνδρῶν Ἀγαμέμνων
IL.5,39	„ἀρχὸν Ἁλιζώνων Ὀδίον μέγαν ἔκβαλε δίφρου:“
IL.5,40	πρώτῳ γὰρ στρεφθέντι μεταφρένῳ ἐν δόρυ πῆξεν
IL.5,41	ὤμων μεσσηγύς, διὰ δὲ στήθεσφιν ἔλασσε,
IL.5,42	δούπησεν δὲ πεσών, ἀράβησε δὲ τεύχε' ἐπ' αὐτῷ.
IL.5,43	ἰδομενεὺς δ' ἄρα Φαῖστον ἐνήρατο Μῄονος υἱὸν
IL.5,44	Βώρου, ὃς ἐκ Τάρνης ἐριβώλακος εἰληλούθει.
IL.5,45	τὸν μὲν ἄρ' Ἰδομενεὺς δουρίκλυτὸς ἔγχεϊ μακρῷ
IL.5,46	νύξ' ἵππων ἐπιβησόμενον κατὰ δεξιὸν ὦμον:
IL.5,47	ἤριπε δ' ἐξ ὀχέων, στυγερὸς δ' ἄρα μιν σκότος εἷλε.
IL.5,48	τὸν μὲν ἄρ' Ἰδομενῆος ἐσύλευον θεράποντες:
IL.5,49	υἱὸν δὲ Στροφίοιο Σκαμάνδριον αἵμονα θήρης
IL.5,50	Ἀτρεΐδης Μενέλαος ἕλ' ἔγχεϊ ὀξυόεντι
IL.5,51	ἐσθλὸν θηρητῆρα: δίδαξε γὰρ Ἄρτεμις αὐτὴ
IL.5,52	„βάλλειν ἄγρια πάντα, τά τε τρέφει οὔρεσιν ὕλη:“
IL.5,53	ἀλλ' οὔ οἱ τότε γε χραῖσμ' Ἄρτεμις ἰοχέαιρα,
IL.5,54	οὐδὲ ἑκηβολίαι ᾗσιν τὸ πρίν γε κέκαστο:
IL.5,55	ἀλλά μιν Ἀτρεΐδης δουρίκλειτὸς Μενέλαος
IL.5,56	πρόσθεν ἕθεν φεύγοντα μετάφρενον οὔτασε δουρὶ
IL.5,57	ὤμων μεσσηγύς, διὰ δὲ στήθεσφιν ἔλασσεν,
IL.5,58	„ἤριπε δὲ πρηνής, ἀράβησε δὲ τεύχε' ἐπ' αὐτῷ.“
IL.5,59	μηριόνης δὲ Φέρεκλον ἐνήρατο, τέκτονος υἱὸν
IL.5,60	„Ἁρμονίδεω, ὃς χερσὶν ἐπίστατο δαίδαλα πάντα“
IL.5,61	τεύχειν: ἔξοχα γάρ μιν ἐφίλατο Παλλὰς Ἀθήνη:
IL.5,62	ὃς καὶ Ἀλεξάνδρῳ τεκτήνατο νῆας ἐΐσας
IL.5,63	ἀρχεκάκους, αἳ πᾶσι κακὸν Τρώεσσι γένοντο
IL.5,64	οἷ τ' αὐτῷ, ἐπεὶ οὔ τι θεῶν ἐκ θέσφατα ᾔδη.
IL.5,65	τὸν μὲν Μηριόνης ὅτε δὴ κατέμαρπτε διώκων
IL.5,66	βεβλήκει γλουτὸν κατὰ δεξιόν: ἣ δὲ διαπρὸ
IL.5,67	ἀντικρὺ κατὰ κύστιν ὑπ' ὀστέον ἤλυθ' ἀκωκή:
IL.5,68	„γνὺξ δ' ἔριπ' οἰμώξας, θάνατος δέ μιν ἀμφεκάλυψε.“
IL.5,69	πήδαιον δ' ἄρ' ἔπεφνε Μέγης Ἀντήνορος υἱὸν
IL.5,70	„ὅς ῥα νόθος μὲν ἔην, πύκα δ' ἔτρεφε δῖα Θεανὼ“
IL.5,71	ἶσα φίλοισι τέκεσσι χαριζομένη πόσεϊ ᾧ.
IL.5,72	τὸν μὲν Φυλεΐδης δουρὶ κλυτὸς ἐγγύθεν ἐλθὼν
IL.5,73	βεβλήκει κεφαλῆς κατὰ ἰνίον ὀξέϊ δουρί:
IL.5,74	ἀντικρὺ δ' ἀν' ὀδόντας ὑπὸ γλῶσσαν τάμε χαλκός:
IL.5,75	ἤριπε δ' ἐν κονίῃ, ψυχρὸν δ' ἕλε χαλκὸν ὀδοῦσιν.
IL.5,76	εὐρύπυλος δ' Εὐαιμονίδης Ὑψήνορα δῖον
IL.5,77	υἱὸν ὑπερθύμου Δολοπίονος, ὅς ῥα Σκαμάνδρου
IL.5,78	ἀρητὴρ ἐτέτυκτο, θεὸς δ' ὣς τίετο δήμῳ,
IL.5,79	„τὸν μὲν ἄρ' Εὐρύπυλος, Εὐαίμονος ἀγλαὸς υἱός,“
IL.5,80	πρόσθεν ἕθεν φεύγοντα μεταδρομάδην ἔλασ' ὦμον
IL.5,81	φασγάνῳ ἀΐξας, ἀπὸ δ' ἔξεσε χεῖρα βαρεῖαν:
IL.5,82	αἱματόεσσα δὲ χεὶρ πεδίῳ πέσε: τὸν δὲ κατ' ὄσσε
IL.5,83	„ἔλλαβε πορφύρεος θάνατος καὶ μοῖρα κραταιή.“
IL.5,84	ὣς οἳ μὲν πονέοντο κατὰ κρατερὴν ὑσμίνην:
IL.5,85	„Τυδεΐδην δ' οὐκ ἂν γνοίης ποτέροισι μετείη“
IL.5,86	ἠὲ μετὰ Τρώεσσιν ὁμιλέοι ἦ μετ' Ἀχαιοῖς.
IL.5,87	θῦνε γὰρ ἂμ πεδίον ποταμῷ πλήθοντι ἐοικὼς
IL.5,88	χειμάρρῳ, ὅς τ' ὦκα ῥέων ἐκέδασσε γεφύρας:
IL.5,89	τὸν δ' οὔτ' ἄρ τε γέφυραι ἐεργμέναι ἰσχανόωσιν,
IL.5,90	οὔτ' ἄρα ἕρκεα ἴσχει ἀλωάων ἐριθηλέων
IL.5,91	ἐλθόντ' ἐξαπίνης ὅτ' ἐπιβρίσῃ Διὸς ὄμβρος:
IL.5,92	πολλὰ δ' ὑπ' αὐτοῦ ἔργα κατήριπε κάλ' αἰζηῶν:
IL.5,93	ὣς ὑπὸ Τυδεΐδῃ πυκιναὶ κλονέοντο φάλαγγες
IL.5,94	Τρώων, οὐδ' ἄρα μιν μίμνον πολέες περ ἐόντες.
IL.5,95	τὸν δ' ὡς οὖν ἐνόησε Λυκάονος ἀγλαὸς υἱὸς
IL.5,96	θύνοντ' ἂμ πεδίον πρὸ ἕθεν κλονέοντα φάλαγγας,
IL.5,97	αἶψ' ἐπὶ Τυδεΐδῃ ἐτιταίνετο καμπύλα τόξα,
IL.5,98	καὶ βάλ' ἐπαΐσσοντα τυχὼν κατὰ δεξιὸν ὦμον
IL.5,99	„θώρηκος γύαλον: διὰ δ' ἔπτατο πικρὸς ὀϊστός,“
IL.5,100	ἀντικρὺ δὲ διέσχε, παλάσσετο δ' αἵματι θώρηξ.
IL.5,101	τῷ δ' ἐπὶ μακρὸν ἄϋσε Λυκάονος ἀγλαὸς υἱός:
IL.5,102	ὄρνυσθε Τρῶες μεγάθυμοι κέντορες ἵππων:
IL.5,103	βέβληται γὰρ ἄριστος Ἀχαιῶν, οὐδέ ἕ φημι
IL.5,104	δήθ' ἀνσχήσεσθαι κρατερὸν βέλος, εἰ ἐτεόν με
IL.5,105	„ὦρσεν ἄναξ Διὸς υἱὸς ἀπορνύμενον Λυκίηθεν.“
IL.5,106	ὣς ἔφατ' εὐχόμενος: τὸν δ' οὐ βέλος ὠκὺ δάμασσεν,
IL.5,107	ἀλλ' ἀναχωρήσας πρόσθ' ἵπποιιν καὶ ὄχεσφιν
IL.5,108	ἔστη, καὶ Σθένελον προσέφη Καπανήϊον υἱόν:
IL.5,109	ὄρσο πέπον Καπανηϊάδη, καταβήσεο δίφρου,
IL.5,110	ὄφρά μοι ἐξ ὤμοιο ἐρύσσῃς πικρὸν ὀϊστόν.
IL.5,111	ὣς ἄρ' ἔφη, Σθένελος δὲ καθ' ἵππων ἆλτο χαμᾶζε,
IL.5,112	πὰρ δὲ στὰς βέλος ὠκὺ διαμπερὲς ἐξέρυσ' ὤμου:
IL.5,113	αἷμα δ' ἀνηκόντιζε διὰ στρεπτοῖο χιτῶνος.
IL.5,114	δὴ τότ' ἔπειτ' ἠρᾶτο βοὴν ἀγαθὸς Διομήδης:
IL.5,115	κλῦθί μευ αἰγιόχοιο Διὸς τέκος Ἀτρυτώνη,
IL.5,116	εἴ ποτέ μοι καὶ πατρὶ φίλα φρονέουσα παρέστης
IL.5,117	δηΐῳ ἐν πολέμῳ, νῦν αὖτ' ἐμὲ φῖλαι Ἀθήνη:
IL.5,118	δὸς δέ τέ μ' ἄνδρα ἑλεῖν καὶ ἐς ὁρμὴν ἔγχεος ἐλθεῖν
IL.5,119	ὅς μ' ἔβαλε φθάμενος καὶ ἐπεύχεται, οὐδέ μέ φησι
IL.5,120	δηρὸν ἔτ' ὄψεσθαι λαμπρὸν φάος ἠελίοιο.
IL.5,121	„ὣς ἔφατ' εὐχόμενος: τοῦ δ' ἔκλυε Παλλὰς Ἀθήνη,“
IL.5,122	γυῖα δ' ἔθηκεν ἐλαφρά, πόδας καὶ χεῖρας ὕπερθεν:
IL.5,123	ἀγχοῦ δ' ἱσταμένη ἔπεα πτερόεντα προσηύδα:
IL.5,124	θαρσῶν νῦν Διόμηδες ἐπὶ Τρώεσσι μάχεσθαι:
IL.5,125	ἐν γάρ τοι στήθεσσι μένος πατρώϊον ἧκα
IL.5,126	ἄτρομον, οἷον ἔχεσκε σακέσπαλος ἱππότα Τυδεύς:
IL.5,127	ἀχλὺν δ' αὖ τοι ἀπ' ὀφθαλμῶν ἕλον ἣ πρὶν ἐπῆεν,
IL.5,128	ὄφρ' εὖ γιγνώσκῃς ἠμὲν θεὸν ἠδὲ καὶ ἄνδρα.
IL.5,129	τὼ νῦν αἴ κε θεὸς πειρώμενος ἐνθάδ' ἵκηται
IL.5,130	μή τι σύ γ' ἀθανάτοισι θεοῖς ἀντικρὺ μάχεσθαι
IL.5,131	τοῖς ἄλλοις: ἀτὰρ εἴ κε Διὸς θυγάτηρ Ἀφροδίτη
IL.5,132	ἔλθῃσ' ἐς πόλεμον, τήν γ' οὐτάμεν ὀξέϊ χαλκῷ.
IL.5,133	ἣ μὲν ἄρ' ὣς εἰποῦσ' ἀπέβη γλαυκῶπις Ἀθήνη,
IL.5,134	Τυδεΐδης δ' ἐξαῦτις ἰὼν προμάχοισιν ἐμίχθη
IL.5,135	καὶ πρίν περ θυμῷ μεμαὼς Τρώεσσι μάχεσθαι:
IL.5,136	δὴ τότε μιν τρὶς τόσσον ἕλεν μένος ὥς τε λέοντα
IL.5,137	ὅν ῥά τε ποιμὴν ἀγρῷ ἐπ' εἰροπόκοις ὀΐεσσι
IL.5,138	χραύσῃ μέν τ' αὐλῆς ὑπεράλμενον οὐδὲ δαμάσσῃ:
IL.5,139	τοῦ μέν τε σθένος ὦρσεν, ἔπειτα δέ τ' οὐ προσαμύνει,
IL.5,140	„ἀλλὰ κατὰ σταθμοὺς δύεται, τὰ δ' ἐρῆμα φοβεῖται:“
IL.5,141	„αἳ μέν τ' ἀγχιστῖναι ἐπ' ἀλλήλῃσι κέχυνται,“
IL.5,142	αὐτὰρ ὃ ἐμμεμαὼς βαθέης ἐξάλλεται αὐλῆς:
IL.5,143	ὣς μεμαὼς Τρώεσσι μίγη κρατερὸς Διομήδης.
IL.5,144	ἔνθ' ἕλεν Ἀστύνοον καὶ Ὑπείρονα ποιμένα λαῶν,
IL.5,145	„τὸν μὲν ὑπὲρ μαζοῖο βαλὼν χαλκήρεϊ δουρί,“
IL.5,146	τὸν δ' ἕτερον ξίφεϊ μεγάλῳ κληῗδα παρ' ὦμον
IL.5,147	„πλῆξ', ἀπὸ δ' αὐχένος ὦμον ἐέργαθεν ἠδ' ἀπὸ νώτου.“
IL.5,148	„τοὺς μὲν ἔασ', ὃ δ' Ἄβαντα μετῴχετο καὶ Πολύειδον“
IL.5,149	„υἱέας Εὐρυδάμαντος ὀνειροπόλοιο γέροντος:“
IL.5,150	„τοῖς οὐκ ἐρχομένοις ὃ γέρων ἐκρίνατ' ὀνείρους,“
IL.5,151	ἀλλά σφεας κρατερὸς Διομήδης ἐξενάριξε:
IL.5,152	βῆ δὲ μετὰ Ξάνθόν τε Θόωνά τε Φαίνοπος υἷε
IL.5,153	„ἄμφω τηλυγέτω: ὃ δὲ τείρετο γήραϊ λυγρῷ,“
IL.5,154	υἱὸν δ' οὐ τέκετ' ἄλλον ἐπὶ κτεάτεσσι λιπέσθαι.
IL.5,155	ἔνθ' ὅ γε τοὺς ἐνάριζε, φίλον δ' ἐξαίνυτο θυμὸν
IL.5,156	ἀμφοτέρω, πατέρι δὲ γόον καὶ κήδεα λυγρὰ
IL.5,157	λεῖπ', ἐπεὶ οὐ ζώοντε μάχης ἐκνοστήσαντε
IL.5,158	δέξατο: χηρωσταὶ δὲ διὰ κτῆσιν δατέοντο.
IL.5,159	ἔνθ' υἷας Πριάμοιο δύω λάβε Δαρδανίδαο
IL.5,160	εἰν ἑνὶ δίφρῳ ἐόντας Ἐχέμμονά τε Χρομίον τε.
IL.5,161	ὡς δὲ λέων ἐν βουσὶ θορὼν ἐξ αὐχένα ἄξῃ
IL.5,162	πόρτιος ἠὲ βοὸς ξύλοχον κάτα βοσκομενάων,
IL.5,163	ὣς τοὺς ἀμφοτέρους ἐξ ἵππων Τυδέος υἱὸς
IL.5,164	βῆσε κακῶς ἀέκοντας, ἔπειτα δὲ τεύχε' ἐσύλα:
IL.5,165	ἵππους δ' οἷς ἑτάροισι δίδου μετὰ νῆας ἐλαύνειν.
IL.5,166	τὸν δ' ἴδεν Αἰνείας ἀλαπάζοντα στίχας ἀνδρῶν,
IL.5,167	βῆ δ' ἴμεν ἄν τε μάχην καὶ ἀνὰ κλόνον ἐγχειάων
IL.5,168	Πάνδαρον ἀντίθεον διζήμενος εἴ που ἐφεύροι:
IL.5,169	„εὗρε Λυκάονος υἱὸν ἀμύμονά τε κρατερόν τε,“
IL.5,170	στῆ δὲ πρόσθ' αὐτοῖο ἔπος τέ μιν ἀντίον ηὔδα:
IL.5,171	Πάνδαρε ποῦ τοι τόξον ἰδὲ πτερόεντες ὀϊστοὶ
IL.5,172	καὶ κλέος; ᾧ οὔ τίς τοι ἐρίζεται ἐνθάδε γ' ἀνήρ,
IL.5,173	„οὐδέ τις ἐν Λυκίῃ σέο γ' εὔχεται εἶναι ἀμείνων.“
IL.5,174	ἀλλ' ἄγε τῷδ' ἔφες ἀνδρὶ βέλος Διὶ χεῖρας ἀνασχὼν
IL.5,175	ὅς τις ὅδε κρατέει καὶ δὴ κακὰ πολλὰ ἔοργε
IL.5,176	Τρῶας, ἐπεὶ πολλῶν τε καὶ ἐσθλῶν γούνατ' ἔλυσεν:
IL.5,177	„εἰ μή τις θεός ἐστι κοτεσσάμενος Τρώεσσιν“
IL.5,178	ἱρῶν μηνίσας: χαλεπὴ δὲ θεοῦ ἔπι μῆνις.
IL.5,179	τὸν δ' αὖτε προσέειπε Λυκάονος ἀγλαὸς υἱός:
IL.5,180	Αἰνεία Τρώων βουληφόρε χαλκοχιτώνων
IL.5,181	Τυδεΐδῃ μιν ἔγωγε δαΐφρονι πάντα ἐΐσκω,
IL.5,182	ἀσπίδι γιγνώσκων αὐλώπιδί τε τρυφαλείῃ,
IL.5,183	ἵππους τ' εἰσορόων: σάφα δ' οὐκ οἶδ' εἰ θεός ἐστιν.
IL.5,184	εἰ δ' ὅ γ' ἀνὴρ ὅν φημι δαΐφρων Τυδέος υἱὸς
IL.5,185	οὐχ ὅ γ' ἄνευθε θεοῦ τάδε μαίνεται, ἀλλά τις ἄγχι
IL.5,186	ἕστηκ' ἀθανάτων νεφέλῃ εἰλυμένος ὤμους,
IL.5,187	ὃς τούτου βέλος ὠκὺ κιχήμενον ἔτραπεν ἄλλῃ.
IL.5,188	„ἤδη γάρ οἱ ἐφῆκα βέλος, καί μιν βάλον ὦμον“
IL.5,189	„δεξιὸν ἀντικρὺ διὰ θώρηκος γυάλοιο:“
IL.5,190	καί μιν ἔγωγ' ἐφάμην Ἀϊδωνῆϊ προϊάψειν,
IL.5,191	„ἔμπης δ' οὐκ ἐδάμασσα: θεός νύ τίς ἐστι κοτήεις.“
IL.5,192	ἵπποι δ' οὐ παρέασι καὶ ἅρματα τῶν κ' ἐπιβαίην:
IL.5,193	ἀλλά που ἐν μεγάροισι Λυκάονος ἕνδεκα δίφροι
IL.5,194	καλοὶ πρωτοπαγεῖς νεοτευχέες: ἀμφὶ δὲ πέπλοι
IL.5,195	„πέπτανται: παρὰ δέ σφιν ἑκάστῳ δίζυγες ἵπποι“
IL.5,196	ἑστᾶσι κρῖ λευκὸν ἐρεπτόμενοι καὶ ὀλύρας.
IL.5,197	„ἦ μέν μοι μάλα πολλὰ γέρων αἰχμητὰ Λυκάων“
IL.5,198	ἐρχομένῳ ἐπέτελλε δόμοις ἔνι ποιητοῖσιν:
IL.5,199	ἵπποισίν μ' ἐκέλευε καὶ ἅρμασιν ἐμβεβαῶτα
IL.5,200	„ἀρχεύειν Τρώεσσι κατὰ κρατερὰς ὑσμίνας:“
IL.5,201	ἀλλ' ἐγὼ οὐ πιθόμην: ἦ τ' ἂν πολὺ κέρδιον ἦεν:
IL.5,202	ἵππων φειδόμενος, μή μοι δευοίατο φορβῆς
IL.5,203	ἀνδρῶν εἰλομένων εἰωθότες ἔδμεναι ἄδην.
IL.5,204	ὣς λίπον, αὐτὰρ πεζὸς ἐς Ἴλιον εἰλήλουθα
IL.5,205	τόξοισιν πίσυνος: τὰ δέ μ' οὐκ ἄρ' ἔμελλον ὀνήσειν.
IL.5,206	ἤδη γὰρ δοιοῖσιν ἀριστήεσσιν ἐφῆκα
IL.5,207	Τυδεΐδῃ τε καὶ Ἀτρεΐδῃ, ἐκ δ' ἀμφοτέροιιν
IL.5,208	„ἀτρεκὲς αἷμ' ἔσσευα βαλών, ἤγειρα δὲ μᾶλλον.“
IL.5,209	τώ ῥα κακῇ αἴσῃ ἀπὸ πασσάλου ἀγκύλα τόξα
IL.5,210	„ἤματι τῷ ἑλόμην ὅτε Ἴλιον εἰς ἐρατεινὴν“
IL.5,211	„ἡγεόμην Τρώεσσι φέρων χάριν Ἕκτορι δίῳ.“
IL.5,212	„εἰ δέ κε νοστήσω καὶ ἐσόψομαι ὀφθαλμοῖσι“
IL.5,213	πατρίδ' ἐμὴν ἄλοχόν τε καὶ ὑψερεφὲς μέγα δῶμα,
IL.5,214	αὐτίκ' ἔπειτ' ἀπ' ἐμεῖο κάρη τάμοι ἀλλότριος φὼς
IL.5,215	εἰ μὴ ἐγὼ τάδε τόξα φαεινῷ ἐν πυρὶ θείην
IL.5,216	χερσὶ διακλάσσας: ἀνεμώλια γάρ μοι ὀπηδεῖ.
IL.5,217	τὸν δ' αὖτ' Αἰνείας Τρώων ἀγὸς ἀντίον ηὔδα:
IL.5,218	μὴ δ' οὕτως ἀγόρευε: πάρος δ' οὐκ ἔσσεται ἄλλως,
IL.5,219	πρίν γ' ἐπὶ νὼ τῷδ' ἀνδρὶ σὺν ἵπποισιν καὶ ὄχεσφιν
IL.5,220	ἀντιβίην ἐλθόντε σὺν ἔντεσι πειρηθῆναι.
IL.5,221	ἀλλ' ἄγ' ἐμῶν ὀχέων ἐπιβήσεο, ὄφρα ἴδηαι
IL.5,222	„οἷοι Τρώϊοι ἵπποι ἐπιστάμενοι πεδίοιο“
IL.5,223	„κραιπνὰ μάλ' ἔνθα καὶ ἔνθα διωκέμεν ἠδὲ φέβεσθαι:“
IL.5,224	„τὼ καὶ νῶϊ πόλιν δὲ σαώσετον, εἴ περ ἂν αὖτε“
IL.5,225	Ζεὺς ἐπὶ Τυδεΐδῃ Διομήδεϊ κῦδος ὀρέξῃ.
IL.5,226	ἀλλ' ἄγε νῦν μάστιγα καὶ ἡνία σιγαλόεντα
IL.5,227	δέξαι, ἐγὼ δ' ἵππων ἀποβήσομαι ὄφρα μάχωμαι:
IL.5,228	„ἠὲ σὺ τόνδε δέδεξο, μελήσουσιν δ' ἐμοὶ ἵπποι.“
IL.5,229	τὸν δ' αὖτε προσέειπε Λυκάονος ἀγλαὸς υἱός:
IL.5,230	„Αἰνεία σὺ μὲν αὐτὸς ἔχ' ἡνία καὶ τεὼ ἵππω:“
IL.5,231	μᾶλλον ὑφ' ἡνιόχῳ εἰωθότι καμπύλον ἅρμα
IL.5,232	οἴσετον, εἴ περ ἂν αὖτε φεβώμεθα Τυδέος υἱόν:
IL.5,233	„μὴ τὼ μὲν δείσαντε ματήσετον, οὐδ' ἐθέλητον“
IL.5,234	ἐκφερέμεν πολέμοιο τεὸν φθόγγον ποθέοντε,
IL.5,235	νῶϊ δ' ἐπαΐξας μεγαθύμου Τυδέος υἱὸς
IL.5,236	αὐτώ τε κτείνῃ καὶ ἐλάσσῃ μώνυχας ἵππους.
IL.5,237	ἀλλὰ σύ γ' αὐτὸς ἔλαυνε τέ' ἅρματα καὶ τεὼ ἵππω,
IL.5,238	„τὸν δὲ δ' ἐγὼν ἐπιόντα δεδέξομαι ὀξέϊ δουρί.“
IL.5,239	ὣς ἄρα φωνήσαντες ἐς ἅρματα ποικίλα βάντες
IL.5,240	ἐμμεμαῶτ' ἐπὶ Τυδεΐδῃ ἔχον ὠκέας ἵππους.
IL.5,241	τοὺς δὲ ἴδε Σθένελος Καπανήϊος ἀγλαὸς υἱός,
IL.5,242	αἶψα δὲ Τυδεΐδην ἔπεα πτερόεντα προσηύδα:
IL.5,243	Τυδεΐδη Διόμηδες ἐμῷ κεχαρισμένε θυμῷ,
IL.5,244	ἄνδρ' ὁρόω κρατερὼ ἐπὶ σοὶ μεμαῶτε μάχεσθαι
IL.5,245	„ἶν' ἀπέλεθρον ἔχοντας: ὃ μὲν τόξων ἐῢ εἰδὼσ“
IL.5,246	Πάνδαρος, υἱὸς δ' αὖτε Λυκάονος εὔχεται εἶναι:
IL.5,247	Αἰνείας δ' υἱὸς μὲν ἀμύμονος Ἀγχίσαο
IL.5,248	εὔχεται ἐκγεγάμεν, μήτηρ δέ οἵ ἐστ' Ἀφροδίτη.
IL.5,249	„ἀλλ' ἄγε δὴ χαζώμεθ' ἐφ' ἵππων, μηδέ μοι οὕτω“
IL.5,250	θῦνε διὰ προμάχων, μή πως φίλον ἦτορ ὀλέσσῃς.
IL.5,251	τὸν δ' ἄρ' ὑπόδρα ἰδὼν προσέφη κρατερὸς Διομήδης:
IL.5,252	„μή τι φόβον δ' ἀγόρευ', ἐπεὶ οὐδὲ σὲ πεισέμεν οἴω.“
IL.5,253	„οὐ γάρ μοι γενναῖον ἀλυσκάζοντι μάχεσθαι“
IL.5,254	οὐδὲ καταπτώσσειν: ἔτι μοι μένος ἔμπεδόν ἐστιν:
IL.5,255	„ὀκνείω δ' ἵππων ἐπιβαινέμεν, ἀλλὰ καὶ αὔτωσ“
IL.5,256	ἀντίον εἶμ' αὐτῶν: τρεῖν μ' οὐκ ἐᾷ Παλλὰς Ἀθήνη.
IL.5,257	„τούτω δ' οὐ πάλιν αὖτις ἀποίσετον ὠκέες ἵπποι“
IL.5,258	ἄμφω ἀφ' ἡμείων, εἴ γ' οὖν ἕτερός γε φύγῃσιν.
IL.5,259	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:
IL.5,260	αἴ κέν μοι πολύβουλος Ἀθήνη κῦδος ὀρέξῃ
IL.5,261	„ἀμφοτέρω κτεῖναι, σὺ δὲ τούσδε μὲν ὠκέας ἵππουσ“
IL.5,262	„αὐτοῦ ἐρυκακέειν ἐξ ἄντυγος ἡνία τείνας,“
IL.5,263	„Αἰνείαο δ' ἐπαΐξαι μεμνημένος ἵππων,“
IL.5,264	ἐκ δ' ἐλάσαι Τρώων μετ' ἐϋκνήμιδας Ἀχαιούς.
IL.5,265	τῆς γάρ τοι γενεῆς ἧς Τρωΐ περ εὐρύοπα Ζεὺς
IL.5,266	„δῶχ' υἷος ποινὴν Γανυμήδεος, οὕνεκ' ἄριστοι“
IL.5,267	ἵππων ὅσσοι ἔασιν ὑπ' ἠῶ τ' ἠέλιόν τε,
IL.5,268	τῆς γενεῆς ἔκλεψεν ἄναξ ἀνδρῶν Ἀγχίσης
IL.5,269	„λάθρῃ Λαομέδοντος ὑποσχὼν θήλεας ἵππους:“
IL.5,270	τῶν οἱ ἓξ ἐγένοντο ἐνὶ μεγάροισι γενέθλη.
IL.5,271	τοὺς μὲν τέσσαρας αὐτὸς ἔχων ἀτίταλλ' ἐπὶ φάτνῃ,
IL.5,272	„τὼ δὲ δύ' Αἰνείᾳ δῶκεν μήστωρε φόβοιο.“
IL.5,273	εἰ τούτω κε λάβοιμεν, ἀροίμεθά κε κλέος ἐσθλόν.
IL.5,274	ὣς οἳ μὲν τοιαῦτα πρὸς ἀλλήλους ἀγόρευον,
IL.5,275	τὼ δὲ τάχ' ἐγγύθεν ἦλθον ἐλαύνοντ' ὠκέας ἵππους.
IL.5,276	τὸν πρότερος προσέειπε Λυκάονος ἀγλαὸς υἱός:
IL.5,277	καρτερόθυμε δαΐφρον ἀγαυοῦ Τυδέος υἱὲ
IL.5,278	„ἦ μάλα σ' οὐ βέλος ὠκὺ δαμάσσατο πικρὸς ὀϊστός:“
IL.5,279	νῦν αὖτ' ἐγχείῃ πειρήσομαι αἴ κε τύχωμι.
IL.5,280	ἦ ῥα καὶ ἀμπεπαλὼν προΐει δολιχόσκιον ἔγχος
IL.5,281	καὶ βάλε Τυδεΐδαο κατ' ἀσπίδα: τῆς δὲ διὰ πρὸ
IL.5,282	αἰχμὴ χαλκείη πταμένη θώρηκι πελάσθη:
IL.5,283	τῷ δ' ἐπὶ μακρὸν ἄϋσε Λυκάονος ἀγλαὸς υἱός:
IL.5,284	βέβληαι κενεῶνα διαμπερές, οὐδέ σ' ὀΐω
IL.5,285	δηρὸν ἔτ' ἀνσχήσεσθαι: ἐμοὶ δὲ μέγ' εὖχος ἔδωκας.
IL.5,286	τὸν δ' οὐ ταρβήσας προσέφη κρατερὸς Διομήδης:
IL.5,287	ἤμβροτες οὐδ' ἔτυχες: ἀτὰρ οὐ μὲν σφῶΐ γ' ὀΐω
IL.5,288	πρίν γ' ἀποπαύσεσθαι πρίν γ' ἢ ἕτερόν γε πεσόντα
IL.5,289	„αἵματος ἆσαι Ἄρηα, ταλαύρινον πολεμιστήν.“
IL.5,290	ὣς φάμενος προέηκε: βέλος δ' ἴθυνεν Ἀθήνη
IL.5,291	ῥῖνα παρ' ὀφθαλμόν, λευκοὺς δ' ἐπέρησεν ὀδόντας.
IL.5,292	τοῦ δ' ἀπὸ μὲν γλῶσσαν πρυμνὴν τάμε χαλκὸς ἀτειρής,
IL.5,293	αἰχμὴ δ' ἐξελύθη παρὰ νείατον ἀνθερεῶνα:
IL.5,294	ἤριπε δ' ἐξ ὀχέων, ἀράβησε δὲ τεύχε' ἐπ' αὐτῷ
IL.5,295	αἰόλα παμφανόωντα, παρέτρεσσαν δέ οἱ ἵπποι
IL.5,296	ὠκύποδες: τοῦ δ' αὖθι λύθη ψυχή τε μένος τε.
IL.5,297	αἰνείας δ' ἀπόρουσε σὺν ἀσπίδι δουρί τε μακρῷ
IL.5,298	„δείσας μή πώς οἱ ἐρυσαίατο νεκρὸν Ἀχαιοί.“
IL.5,299	„ἀμφὶ δ' ἄρ' αὐτῷ βαῖνε λέων ὣς ἀλκὶ πεποιθώς,“
IL.5,300	„πρόσθε δέ οἱ δόρυ τ' ἔσχε καὶ ἀσπίδα πάντοσ' ἐΐσην,“
IL.5,301	τὸν κτάμεναι μεμαὼς ὅς τις τοῦ γ' ἀντίος ἔλθοι
IL.5,302	σμερδαλέα ἰάχων: ὃ δὲ χερμάδιον λάβε χειρὶ
IL.5,303	Τυδεΐδης μέγα ἔργον ὃ οὐ δύο γ' ἄνδρε φέροιεν,
IL.5,304	οἷοι νῦν βροτοί εἰσ': ὃ δέ μιν ῥέα πάλλε καὶ οἶος.
IL.5,305	τῷ βάλεν Αἰνείαο κατ' ἰσχίον ἔνθά τε μηρὸς
IL.5,306	ἰσχίῳ ἐνστρέφεται, κοτύλην δέ τέ μιν καλέουσι:
IL.5,307	θλάσσε δέ οἱ κοτύλην, πρὸς δ' ἄμφω ῥῆξε τένοντε:
IL.5,308	ὦσε δ' ἀπὸ ῥινὸν τρηχὺς λίθος: αὐτὰρ ὅ γ' ἥρως
IL.5,309	„ἔστη γνὺξ ἐριπὼν καὶ ἐρείσατο χειρὶ παχείῃ“
IL.5,310	γαίης: ἀμφὶ δὲ ὄσσε κελαινὴ νὺξ ἐκάλυψε.
IL.5,311	καί νύ κεν ἔνθ' ἀπόλοιτο ἄναξ ἀνδρῶν Αἰνείας,
IL.5,312	εἰ μὴ ἄρ' ὀξὺ νόησε Διὸς θυγάτηρ Ἀφροδίτη
IL.5,313	μήτηρ, ἥ μιν ὑπ' Ἀγχίσῃ τέκε βουκολέοντι:
IL.5,314	ἀμφὶ δ' ἑὸν φίλον υἱὸν ἐχεύατο πήχεε λευκώ,
IL.5,315	πρόσθε δέ οἱ πέπλοιο φαεινοῦ πτύγμα κάλυψεν
IL.5,316	ἕρκος ἔμεν βελέων, μή τις Δαναῶν ταχυπώλων
IL.5,317	χαλκὸν ἐνὶ στήθεσσι βαλὼν ἐκ θυμὸν ἕλοιτο.
IL.5,318	ἣ μὲν ἑὸν φίλον υἱὸν ὑπεξέφερεν πολέμοιο:
IL.5,319	„οὐδ' υἱὸς Καπανῆος ἐλήθετο συνθεσιάων“
IL.5,320	τάων ἃς ἐπέτελλε βοὴν ἀγαθὸς Διομήδης,
IL.5,321	ἀλλ' ὅ γε τοὺς μὲν ἑοὺς ἠρύκακε μώνυχας ἵππους
IL.5,322	νόσφιν ἀπὸ φλοίσβου ἐξ ἄντυγος ἡνία τείνας,
IL.5,323	Αἰνείαο δ' ἐπαΐξας καλλίτριχας ἵππους
IL.5,324	ἐξέλασε Τρώων μετ' ἐϋκνήμιδας Ἀχαιούς.
IL.5,325	δῶκε δὲ Δηϊπύλῳ ἑτάρῳ φίλῳ, ὃν περὶ πάσης
IL.5,326	τῖεν ὁμηλικίης ὅτι οἱ φρεσὶν ἄρτια ᾔδη,
IL.5,327	νηυσὶν ἔπι γλαφυρῇσιν ἐλαυνέμεν: αὐτὰρ ὅ γ' ἥρως
IL.5,328	ὧν ἵππων ἐπιβὰς ἔλαβ' ἡνία σιγαλόεντα,
IL.5,329	αἶψα δὲ Τυδεΐδην μέθεπε κρατερώνυχας ἵππους
IL.5,330	ἐμμεμαώς: ὃ δὲ Κύπριν ἐπῴχετο νηλέϊ χαλκῷ
IL.5,331	γιγνώσκων ὅ τ' ἄναλκις ἔην θεός, οὐδὲ θεάων
IL.5,332	τάων αἵ τ' ἀνδρῶν πόλεμον κάτα κοιρανέουσιν,
IL.5,333	„οὔτ' ἄρ' Ἀθηναίη οὔτε πτολίπορθος Ἐνυώ.“
IL.5,334	ἀλλ' ὅτε δή ῥ' ἐκίχανε πολὺν καθ' ὅμιλον ὀπάζων,
IL.5,335	ἔνθ' ἐπορεξάμενος μεγαθύμου Τυδέος υἱὸς
IL.5,336	ἄκρην οὔτασε χεῖρα μετάλμενος ὀξέϊ δουρὶ
IL.5,337	ἀβληχρήν: εἶθαρ δὲ δόρυ χροὸς ἀντετόρησεν
IL.5,338	ἀμβροσίου διὰ πέπλου, ὅν οἱ Χάριτες κάμον αὐταί,
IL.5,339	πρυμνὸν ὕπερ θέναρος: ῥέε δ' ἄμβροτον αἷμα θεοῖο
IL.5,340	ἰχώρ, οἷός πέρ τε ῥέει μακάρεσσι θεοῖσιν:
IL.5,341	οὐ γὰρ σῖτον ἔδουσ', οὐ πίνουσ' αἴθοπα οἶνον,
IL.5,342	τοὔνεκ' ἀναίμονές εἰσι καὶ ἀθάνατοι καλέονται.
IL.5,343	ἣ δὲ μέγα ἰάχουσα ἀπὸ ἕο κάββαλεν υἱόν:
IL.5,344	καὶ τὸν μὲν μετὰ χερσὶν ἐρύσατο Φοῖβος Ἀπόλλων
IL.5,345	κυανέῃ νεφέλῃ, μή τις Δαναῶν ταχυπώλων
IL.5,346	χαλκὸν ἐνὶ στήθεσσι βαλὼν ἐκ θυμὸν ἕλοιτο:
IL.5,347	τῇ δ' ἐπὶ μακρὸν ἄϋσε βοὴν ἀγαθὸς Διομήδης:
IL.5,348	εἶκε Διὸς θύγατερ πολέμου καὶ δηϊοτῆτος:
IL.5,349	ἦ οὐχ ἅλις ὅττι γυναῖκας ἀνάλκιδας ἠπεροπεύεις;
IL.5,350	εἰ δὲ σύ γ' ἐς πόλεμον πωλήσεαι, ἦ τέ σ' ὀΐω
IL.5,351	ῥιγήσειν πόλεμόν γε καὶ εἴ χ' ἑτέρωθι πύθηαι.
IL.5,352	ὣς ἔφαθ', ἣ δ' ἀλύουσ' ἀπεβήσετο, τείρετο δ' αἰνῶς:
IL.5,353	τὴν μὲν ἄρ' Ἶρις ἑλοῦσα ποδήνεμος ἔξαγ' ὁμίλου
IL.5,354	ἀχθομένην ὀδύνῃσι, μελαίνετο δὲ χρόα καλόν.
IL.5,355	εὗρεν ἔπειτα μάχης ἐπ' ἀριστερὰ θοῦρον Ἄρηα
IL.5,356	ἥμενον: ἠέρι δ' ἔγχος ἐκέκλιτο καὶ ταχέ' ἵππω:
IL.5,357	ἣ δὲ γνὺξ ἐριποῦσα κασιγνήτοιο φίλοιο
IL.5,358	πολλὰ λισσομένη χρυσάμπυκας ᾔτεεν ἵππους:
IL.5,359	φίλε κασίγνητε κόμισαί τέ με δός τέ μοι ἵππους,
IL.5,360	ὄφρ' ἐς Ὄλυμπον ἵκωμαι ἵν' ἀθανάτων ἕδος ἐστί.
IL.5,361	λίην ἄχθομαι ἕλκος ὅ με βροτὸς οὔτασεν ἀνὴρ
IL.5,362	Τυδεΐδης, ὃς νῦν γε καὶ ἂν Διὶ πατρὶ μάχοιτο.
IL.5,363	ὣς φάτο, τῇ δ' ἄρ' Ἄρης δῶκε χρυσάμπυκας ἵππους:
IL.5,364	ἣ δ' ἐς δίφρον ἔβαινεν ἀκηχεμένη φίλον ἦτορ,
IL.5,365	πὰρ δέ οἱ Ἶρις ἔβαινε καὶ ἡνία λάζετο χερσί,
IL.5,366	μάστιξεν δ' ἐλάαν, τὼ δ' οὐκ ἀέκοντε πετέσθην.
IL.5,367	αἶψα δ' ἔπειθ' ἵκοντο θεῶν ἕδος αἰπὺν Ὄλυμπον:
IL.5,368	ἔνθ' ἵππους ἔστησε ποδήνεμος ὠκέα Ἶρις
IL.5,369	λύσασ' ἐξ ὀχέων, παρὰ δ' ἀμβρόσιον βάλεν εἶδαρ:
IL.5,370	ἣ δ' ἐν γούνασι πῖπτε Διώνης δῖ' Ἀφροδίτη
IL.5,371	μητρὸς ἑῆς: ἣ δ' ἀγκὰς ἐλάζετο θυγατέρα ἥν,
IL.5,372	χειρί τέ μιν κατέρεξεν ἔπος τ' ἔφατ' ἐκ τ' ὀνόμαζε:
IL.5,373	τίς νύ σε τοιάδ' ἔρεξε φίλον τέκος Οὐρανιώνων
IL.5,374	μαψιδίως, ὡς εἴ τι κακὸν ῥέζουσαν ἐνωπῇ;
IL.5,375	τὴν δ' ἠμείβετ' ἔπειτα φιλομμειδὴς Ἀφροδίτη:
IL.5,376	οὖτά με Τυδέος υἱὸς ὑπέρθυμος Διομήδης,
IL.5,377	οὕνεκ' ἐγὼ φίλον υἱὸν ὑπεξέφερον πολέμοιο
IL.5,378	Αἰνείαν, ὃς ἐμοὶ πάντων πολὺ φίλτατός ἐστιν.
IL.5,379	οὐ γὰρ ἔτι Τρώων καὶ Ἀχαιῶν φύλοπις αἰνή,
IL.5,380	ἀλλ' ἤδη Δαναοί γε καὶ ἀθανάτοισι μάχονται.
IL.5,381	τὴν δ' ἠμείβετ' ἔπειτα Διώνη, δῖα θεάων:
IL.5,382	τέτλαθι τέκνον ἐμόν, καὶ ἀνάσχεο κηδομένη περ:
IL.5,383	πολλοὶ γὰρ δὴ τλῆμεν Ὀλύμπια δώματ' ἔχοντες
IL.5,384	ἐξ ἀνδρῶν χαλέπ' ἄλγε' ἐπ' ἀλλήλοισι τιθέντες.
IL.5,385	τλῆ μὲν Ἄρης ὅτε μιν Ὦτος κρατερός τ' Ἐφιάλτης
IL.5,386	παῖδες Ἀλωῆος, δῆσαν κρατερῷ ἐνὶ δεσμῷ:
IL.5,387	χαλκέῳ δ' ἐν κεράμῳ δέδετο τρισκαίδεκα μῆνας:
IL.5,388	καί νύ κεν ἔνθ' ἀπόλοιτο Ἄρης ἆτος πολέμοιο,
IL.5,389	εἰ μὴ μητρυιὴ περικαλλὴς Ἠερίβοια
IL.5,390	Ἑρμέᾳ ἐξήγγειλεν: ὃ δ' ἐξέκλεψεν Ἄρηα
IL.5,391	ἤδη τειρόμενον, χαλεπὸς δέ ἑ δεσμὸς ἐδάμνα.
IL.5,392	τλῆ δ' Ἥρη, ὅτε μιν κρατερὸς πάϊς Ἀμφιτρύωνος
IL.5,393	δεξιτερὸν κατὰ μαζὸν ὀϊστῷ τριγλώχινι
IL.5,394	βεβλήκει: τότε καί μιν ἀνήκεστον λάβεν ἄλγος.
IL.5,395	τλῆ δ' Ἀΐδης ἐν τοῖσι πελώριος ὠκὺν ὀϊστόν,
IL.5,396	εὖτέ μιν ωὐτὸς ἀνὴρ υἱὸς Διὸς αἰγιόχοιο
IL.5,397	ἐν Πύλῳ ἐν νεκύεσσι βαλὼν ὀδύνῃσιν ἔδωκεν:
IL.5,398	αὐτὰρ ὃ βῆ πρὸς δῶμα Διὸς καὶ μακρὸν Ὄλυμπον
IL.5,399	κῆρ ἀχέων ὀδύνῃσι πεπαρμένος: αὐτὰρ ὀϊστὸς
IL.5,400	ὤμῳ ἔνι στιβαρῷ ἠλήλατο, κῆδε δὲ θυμόν.
IL.5,401	τῷ δ' ἐπὶ Παιήων ὀδυνήφατα φάρμακα πάσσων
IL.5,402	ἠκέσατ': οὐ μὲν γάρ τι καταθνητός γε τέτυκτο.
IL.5,403	σχέτλιος ὀβριμοεργὸς ὃς οὐκ ὄθετ' αἴσυλα ῥέζων,
IL.5,404	ὃς τόξοισιν ἔκηδε θεοὺς οἳ Ὄλυμπον ἔχουσι.
IL.5,405	σοὶ δ' ἐπὶ τοῦτον ἀνῆκε θεὰ γλαυκῶπις Ἀθήνη:
IL.5,406	νήπιος, οὐδὲ τὸ οἶδε κατὰ φρένα Τυδέος υἱὸς
IL.5,407	ὅττι μάλ' οὐ δηναιὸς ὃς ἀθανάτοισι μάχηται,
IL.5,408	οὐδέ τί μιν παῖδες ποτὶ γούνασι παππάζουσιν
IL.5,409	ἐλθόντ' ἐκ πολέμοιο καὶ αἰνῆς δηϊοτῆτος.
IL.5,410	τὼ νῦν Τυδεΐδης, εἰ καὶ μάλα καρτερός ἐστι,
IL.5,411	φραζέσθω μή τίς οἱ ἀμείνων σεῖο μάχηται,
IL.5,412	μὴ δὴν Αἰγιάλεια περίφρων Ἀδρηστίνη
IL.5,413	ἐξ ὕπνου γοόωσα φίλους οἰκῆας ἐγείρῃ
IL.5,414	κουρίδιον ποθέουσα πόσιν τὸν ἄριστον Ἀχαιῶν
IL.5,415	ἰφθίμη ἄλοχος Διομήδεος ἱπποδάμοιο.
IL.5,416	ἦ ῥα καὶ ἀμφοτέρῃσιν ἀπ' ἰχῶ χειρὸς ὀμόργνυ:
IL.5,417	ἄλθετο χείρ, ὀδύναι δὲ κατηπιόωντο βαρεῖαι.
IL.5,418	αἳ δ' αὖτ' εἰσορόωσαι Ἀθηναίη τε καὶ Ἥρη
IL.5,419	κερτομίοις ἐπέεσσι Δία Κρονίδην ἐρέθιζον.
IL.5,420	τοῖσι δὲ μύθων ἦρχε θεὰ γλαυκῶπις Ἀθήνη:
IL.5,421	Ζεῦ πάτερ ἦ ῥά τί μοι κεχολώσεαι ὅττι κεν εἴπω;
IL.5,422	ἦ μάλα δή τινα Κύπρις Ἀχαιϊάδων ἀνιεῖσα
IL.5,423	Τρωσὶν ἅμα σπέσθαι, τοὺς νῦν ἔκπαγλα φίλησε,
IL.5,424	τῶν τινα καρρέζουσα Ἀχαιϊάδων ἐϋπέπλων
IL.5,425	πρὸς χρυσῇ περόνῃ καταμύξατο χεῖρα ἀραιήν.
IL.5,426	ὣς φάτο, μείδησεν δὲ πατὴρ ἀνδρῶν τε θεῶν τε,
IL.5,427	καί ῥα καλεσσάμενος προσέφη χρυσῆν Ἀφροδίτην:
IL.5,428	οὔ τοι τέκνον ἐμὸν δέδοται πολεμήϊα ἔργα,
IL.5,429	ἀλλὰ σύ γ' ἱμερόεντα μετέρχεο ἔργα γάμοιο,
IL.5,430	ταῦτα δ' Ἄρηϊ θοῷ καὶ Ἀθήνῃ πάντα μελήσει.
IL.5,431	ὣς οἳ μὲν τοιαῦτα πρὸς ἀλλήλους ἀγόρευον,
IL.5,432	Αἰνείᾳ δ' ἐπόρουσε βοὴν ἀγαθὸς Διομήδης,
IL.5,433	γιγνώσκων ὅ οἱ αὐτὸς ὑπείρεχε χεῖρας Ἀπόλλων:
IL.5,434	ἀλλ' ὅ γ' ἄρ' οὐδὲ θεὸν μέγαν ἅζετο, ἵετο δ' αἰεὶ
IL.5,435	Αἰνείαν κτεῖναι καὶ ἀπὸ κλυτὰ τεύχεα δῦσαι.
IL.5,436	τρὶς μὲν ἔπειτ' ἐπόρουσε κατακτάμεναι μενεαίνων,
IL.5,437	τρὶς δέ οἱ ἐστυφέλιξε φαεινὴν ἀσπίδ' Ἀπόλλων:
IL.5,438	ἀλλ' ὅτε δὴ τὸ τέταρτον ἐπέσσυτο δαίμονι ἶσος,
IL.5,439	δεινὰ δ' ὁμοκλήσας προσέφη ἑκάεργος Ἀπόλλων:
IL.5,440	φράζεο Τυδεΐδη καὶ χάζεο, μηδὲ θεοῖσιν
IL.5,441	ἶσ' ἔθελε φρονέειν, ἐπεὶ οὔ ποτε φῦλον ὁμοῖον
IL.5,442	ἀθανάτων τε θεῶν χαμαὶ ἐρχομένων τ' ἀνθρώπων.
IL.5,443	ὣς φάτο, Τυδεΐδης δ' ἀνεχάζετο τυτθὸν ὀπίσσω
IL.5,444	μῆνιν ἀλευάμενος ἑκατηβόλου Ἀπόλλωνος.
IL.5,445	Αἰνείαν δ' ἀπάτερθεν ὁμίλου θῆκεν Ἀπόλλων
IL.5,446	Περγάμῳ εἰν ἱερῇ, ὅθι οἱ νηός γε τέτυκτο.
IL.5,447	ἤτοι τὸν Λητώ τε καὶ Ἄρτεμις ἰοχέαιρα
IL.5,448	ἐν μεγάλῳ ἀδύτῳ ἀκέοντό τε κύδαινόν τε:
IL.5,449	αὐτὰρ ὃ εἴδωλον τεῦξ' ἀργυρότοξος Ἀπόλλων
IL.5,450	αὐτῷ τ' Αἰνείᾳ ἴκελον καὶ τεύχεσι τοῖον,
IL.5,451	ἀμφὶ δ' ἄρ' εἰδώλῳ Τρῶες καὶ δῖοι Ἀχαιοὶ
IL.5,452	δῄουν ἀλλήλων ἀμφὶ στήθεσσι βοείας
IL.5,453	ἀσπίδας εὐκύκλους λαισήϊά τε πτερόεντα.
IL.5,454	δὴ τότε θοῦρον Ἄρηα προσηύδα Φοῖβος Ἀπόλλων:
IL.5,455	Ἆρες Ἄρες βροτολοιγὲ μιαιφόνε τειχεσιπλῆτα,
IL.5,456	οὐκ ἂν δὴ τόνδ' ἄνδρα μάχης ἐρύσαιο μετελθὼν
IL.5,457	Τυδεΐδην, ὃς νῦν γε καὶ ἂν Διὶ πατρὶ μάχοιτο;
IL.5,458	Κύπριδα μὲν πρῶτα σχεδὸν οὔτασε χεῖρ' ἐπὶ καρπῷ,
IL.5,459	αὐτὰρ ἔπειτ' αὐτῷ μοι ἐπέσσυτο δαίμονι ἶσος.
IL.5,460	ὣς εἰπὼν αὐτὸς μὲν ἐφέζετο Περγάμῳ ἄκρῃ,
IL.5,461	Τρῳὰς δὲ στίχας οὖλος Ἄρης ὄτρυνε μετελθὼν
IL.5,462	εἰδόμενος Ἀκάμαντι θοῷ ἡγήτορι Θρῃκῶν:
IL.5,463	υἱάσι δὲ Πριάμοιο διοτρεφέεσσι κέλευεν:
IL.5,464	ὦ υἱεῖς Πριάμοιο διοτρεφέος βασιλῆος
IL.5,465	ἐς τί ἔτι κτείνεσθαι ἐάσετε λαὸν Ἀχαιοῖς;
IL.5,466	ἦ εἰς ὅ κεν ἀμφὶ πύλῃς εὖ ποιητῇσι μάχωνται;
IL.5,467	κεῖται ἀνὴρ ὃν ἶσον ἐτίομεν Ἕκτορι δίῳ
IL.5,468	Αἰνείας υἱὸς μεγαλήτορος Ἀγχίσαο:
IL.5,469	ἀλλ' ἄγετ' ἐκ φλοίσβοιο σαώσομεν ἐσθλὸν ἑταῖρον.
IL.5,470	ὣς εἰπὼν ὄτρυνε μένος καὶ θυμὸν ἑκάστου.
IL.5,471	ἔνθ' αὖ Σαρπηδὼν μάλα νείκεσεν Ἕκτορα δῖον:
IL.5,472	Ἕκτορ πῇ δή τοι μένος οἴχεται ὃ πρὶν ἔχεσκες;
IL.5,473	φῆς που ἄτερ λαῶν πόλιν ἑξέμεν ἠδ' ἐπικούρων
IL.5,474	οἶος σὺν γαμβροῖσι κασιγνήτοισί τε σοῖσι.
IL.5,475	τῶν νῦν οὔ τιν' ἐγὼ ἰδέειν δύναμ' οὐδὲ νοῆσαι,
IL.5,476	ἀλλὰ καταπτώσσουσι κύνες ὣς ἀμφὶ λέοντα:
IL.5,477	ἡμεῖς δὲ μαχόμεσθ' οἵ πέρ τ' ἐπίκουροι ἔνειμεν.
IL.5,478	καὶ γὰρ ἐγὼν ἐπίκουρος ἐὼν μάλα τηλόθεν ἥκω:
IL.5,479	τηλοῦ γὰρ Λυκίη Ξάνθῳ ἔπι δινήεντι,
IL.5,480	ἔνθ' ἄλοχόν τε φίλην ἔλιπον καὶ νήπιον υἱόν,
IL.5,481	κὰδ δὲ κτήματα πολλά, τὰ ἔλδεται ὅς κ' ἐπιδευής.
IL.5,482	ἀλλὰ καὶ ὧς Λυκίους ὀτρύνω καὶ μέμον' αὐτὸς
IL.5,483	ἀνδρὶ μαχήσασθαι: ἀτὰρ οὔ τί μοι ἐνθάδε τοῖον
IL.5,484	οἷόν κ' ἠὲ φέροιεν Ἀχαιοὶ ἤ κεν ἄγοιεν:
IL.5,485	τύνη δ' ἕστηκας, ἀτὰρ οὐδ' ἄλλοισι κελεύεις
IL.5,486	λαοῖσιν μενέμεν καὶ ἀμυνέμεναι ὤρεσσι.
IL.5,487	μή πως ὡς ἀψῖσι λίνου ἁλόντε πανάγρου
IL.5,488	ἀνδράσι δυσμενέεσσιν ἕλωρ καὶ κύρμα γένησθε:
IL.5,489	οἳ δὲ τάχ' ἐκπέρσουσ' εὖ ναιομένην πόλιν ὑμήν.
IL.5,490	σοὶ δὲ χρὴ τάδε πάντα μέλειν νύκτάς τε καὶ ἦμαρ
IL.5,491	ἀρχοὺς λισσομένῳ τηλεκλειτῶν ἐπικούρων
IL.5,492	νωλεμέως ἐχέμεν, κρατερὴν δ' ἀποθέσθαι ἐνιπήν.
IL.5,493	ὣς φάτο Σαρπηδών, δάκε δὲ φρένας Ἕκτορι μῦθος:
IL.5,494	αὐτίκα δ' ἐξ ὀχέων σὺν τεύχεσιν ἆλτο χαμᾶζε,
IL.5,495	πάλλων δ' ὀξέα δοῦρα κατὰ στρατὸν ᾤχετο πάντῃ
IL.5,496	ὀτρύνων μαχέσασθαι, ἔγειρε δὲ φύλοπιν αἰνήν.
IL.5,497	οἳ δ' ἐλελίχθησαν καὶ ἐναντίοι ἔσταν Ἀχαιῶν:
IL.5,498	Ἀργεῖοι δ' ὑπέμειναν ἀολλέες οὐδὲ φόβηθεν.
IL.5,499	ὡς δ' ἄνεμος ἄχνας φορέει ἱερὰς κατ' ἀλωὰς
IL.5,500	ἀνδρῶν λικμώντων, ὅτε τε ξανθὴ Δημήτηρ
IL.5,501	κρίνῃ ἐπειγομένων ἀνέμων καρπόν τε καὶ ἄχνας,
IL.5,502	αἳ δ' ὑπολευκαίνονται ἀχυρμιαί: ὣς τότ' Ἀχαιοὶ
IL.5,503	λευκοὶ ὕπερθε γένοντο κονισάλῳ, ὅν ῥα δι' αὐτῶν
IL.5,504	οὐρανὸν ἐς πολύχαλκον ἐπέπληγον πόδες ἵππων
IL.5,505	ἂψ ἐπιμισγομένων: ὑπὸ δ' ἔστρεφον ἡνιοχῆες.
IL.5,506	οἳ δὲ μένος χειρῶν ἰθὺς φέρον: ἀμφὶ δὲ νύκτα
IL.5,507	θοῦρος Ἄρης ἐκάλυψε μάχῃ Τρώεσσιν ἀρήγων
IL.5,508	πάντοσ' ἐποιχόμενος: τοῦ δ' ἐκραίαινεν ἐφετμὰς
IL.5,509	Φοίβου Ἀπόλλωνος χρυσαόρου, ὅς μιν ἀνώγει
IL.5,510	Τρωσὶν θυμὸν ἐγεῖραι, ἐπεὶ ἴδε Παλλάδ' Ἀθήνην
IL.5,511	οἰχομένην: ἣ γάρ ῥα πέλεν Δαναοῖσιν ἀρηγών.
IL.5,512	αὐτὸς δ' Αἰνείαν μάλα πίονος ἐξ ἀδύτοιο
IL.5,513	ἧκε, καὶ ἐν στήθεσσι μένος βάλε ποιμένι λαῶν.
IL.5,514	Αἰνείας δ' ἑτάροισι μεθίστατο: τοὶ δὲ χάρησαν,
IL.5,515	ὡς εἶδον ζωόν τε καὶ ἀρτεμέα προσιόντα
IL.5,516	καὶ μένος ἐσθλὸν ἔχοντα: μετάλλησάν γε μὲν οὔ τι.
IL.5,517	οὐ γὰρ ἔα πόνος ἄλλος, ὃν ἀργυρότοξος ἔγειρεν
IL.5,518	Ἄρης τε βροτολοιγὸς Ἔρις τ' ἄμοτον μεμαυῖα.
IL.5,519	τοὺς δ' Αἴαντε δύω καὶ Ὀδυσσεὺς καὶ Διομήδης
IL.5,520	ὄτρυνον Δαναοὺς πολεμιζέμεν: οἳ δὲ καὶ αὐτοὶ
IL.5,521	οὔτε βίας Τρώων ὑπεδείδισαν οὔτε ἰωκάς,
IL.5,522	ἀλλ' ἔμενον νεφέλῃσιν ἐοικότες ἅς τε Κρονίων
IL.5,523	νηνεμίης ἔστησεν ἐπ' ἀκροπόλοισιν ὄρεσσιν
IL.5,524	ἀτρέμας, ὄφρ' εὕδῃσι μένος Βορέαο καὶ ἄλλων
IL.5,525	ζαχρειῶν ἀνέμων, οἵ τε νέφεα σκιόεντα
IL.5,526	πνοιῇσιν λιγυρῇσι διασκιδνᾶσιν ἀέντες:
IL.5,527	ὣς Δαναοὶ Τρῶας μένον ἔμπεδον οὐδὲ φέβοντο.
IL.5,528	Ἀτρεΐδης δ' ἀν' ὅμιλον ἐφοίτα πολλὰ κελεύων:
IL.5,529	ὦ φίλοι ἀνέρες ἔστε καὶ ἄλκιμον ἦτορ ἕλεσθε,
IL.5,530	ἀλλήλους τ' αἰδεῖσθε κατὰ κρατερὰς ὑσμίνας:
IL.5,531	αἰδομένων ἀνδρῶν πλέονες σόοι ἠὲ πέφανται:
IL.5,532	φευγόντων δ' οὔτ' ἂρ κλέος ὄρνυται οὔτε τις ἀλκή.
IL.5,533	ἦ καὶ ἀκόντισε δουρὶ θοῶς, βάλε δὲ πρόμον ἄνδρα
IL.5,534	Αἰνείω ἕταρον μεγαθύμου Δηϊκόωντα
IL.5,535	Περγασίδην, ὃν Τρῶες ὁμῶς Πριάμοιο τέκεσσι
IL.5,536	τῖον, ἐπεὶ θοὸς ἔσκε μετὰ πρώτοισι μάχεσθαι.
IL.5,537	τόν ῥα κατ' ἀσπίδα δουρὶ βάλε κρείων Ἀγαμέμνων:
IL.5,538	ἣ δ' οὐκ ἔγχος ἔρυτο, διὰ πρὸ δὲ εἴσατο χαλκός,
IL.5,539	νειαίρῃ δ' ἐν γαστρὶ διὰ ζωστῆρος ἔλασσε:
IL.5,540	δούπησεν δὲ πεσών, ἀράβησε δὲ τεύχε' ἐπ' αὐτῷ.
IL.5,541	ἔνθ' αὖτ' Αἰνείας Δαναῶν ἕλεν ἄνδρας ἀρίστους
IL.5,542	υἷε Διοκλῆος Κρήθωνά τε Ὀρσίλοχόν τε,
IL.5,543	τῶν ῥα πατὴρ μὲν ἔναιεν ἐϋκτιμένῃ ἐνὶ Φηρῇ
IL.5,544	ἀφνειὸς βιότοιο, γένος δ' ἦν ἐκ ποταμοῖο
IL.5,545	Ἀλφειοῦ, ὅς τ' εὐρὺ ῥέει Πυλίων διὰ γαίης,
IL.5,546	ὃς τέκετ' Ὀρτίλοχον πολέεσσ' ἄνδρεσσιν ἄνακτα:
IL.5,547	Ὀρτίλοχος δ' ἄρ' ἔτικτε Διοκλῆα μεγάθυμον,
IL.5,548	ἐκ δὲ Διοκλῆος διδυμάονε παῖδε γενέσθην,
IL.5,549	Κρήθων Ὀρσίλοχός τε μάχης εὖ εἰδότε πάσης.
IL.5,550	τὼ μὲν ἄρ' ἡβήσαντε μελαινάων ἐπὶ νηῶν
IL.5,551	Ἴλιον εἰς εὔπωλον ἅμ' Ἀργείοισιν ἑπέσθην,
IL.5,552	τιμὴν Ἀτρεΐδῃς Ἀγαμέμνονι καὶ Μενελάῳ
IL.5,553	ἀρνυμένω: τὼ δ' αὖθι τέλος θανάτοιο κάλυψεν.
IL.5,554	οἵω τώ γε λέοντε δύω ὄρεος κορυφῇσιν
IL.5,555	ἐτραφέτην ὑπὸ μητρὶ βαθείης τάρφεσιν ὕλης:
IL.5,556	τὼ μὲν ἄρ' ἁρπάζοντε βόας καὶ ἴφια μῆλα
IL.5,557	σταθμοὺς ἀνθρώπων κεραΐζετον, ὄφρα καὶ αὐτὼ
IL.5,558	ἀνδρῶν ἐν παλάμῃσι κατέκταθεν ὀξέϊ χαλκῷ:
IL.5,559	τοίω τὼ χείρεσσιν ὑπ' Αἰνείαο δαμέντε
IL.5,560	καππεσέτην, ἐλάτῃσιν ἐοικότες ὑψηλῇσι.
IL.5,561	τὼ δὲ πεσόντ' ἐλέησεν ἀρηΐφιλος Μενέλαος,
IL.5,562	βῆ δὲ διὰ προμάχων κεκορυθμένος αἴθοπι χαλκῷ
IL.5,563	σείων ἐγχείην: τοῦ δ' ὄτρυνεν μένος Ἄρης,
IL.5,564	τὰ φρονέων ἵνα χερσὶν ὑπ' Αἰνείαο δαμείη.
IL.5,565	τὸν δ' ἴδεν Ἀντίλοχος μεγαθύμου Νέστορος υἱός,
IL.5,566	βῆ δὲ διὰ προμάχων: περὶ γὰρ δίε ποιμένι λαῶν
IL.5,567	μή τι πάθοι, μέγα δέ σφας ἀποσφήλειε πόνοιο.
IL.5,568	τὼ μὲν δὴ χεῖράς τε καὶ ἔγχεα ὀξυόεντα
IL.5,569	ἀντίον ἀλλήλων ἐχέτην μεμαῶτε μάχεσθαι:
IL.5,570	Ἀντίλοχος δὲ μάλ' ἄγχι παρίστατο ποιμένι λαῶν.
IL.5,571	Αἰνείας δ' οὐ μεῖνε θοός περ ἐὼν πολεμιστὴς
IL.5,572	ὡς εἶδεν δύο φῶτε παρ' ἀλλήλοισι μένοντε.
IL.5,573	οἳ δ' ἐπεὶ οὖν νεκροὺς ἔρυσαν μετὰ λαὸν Ἀχαιῶν,
IL.5,574	τὼ μὲν ἄρα δειλὼ βαλέτην ἐν χερσὶν ἑταίρων,
IL.5,575	αὐτὼ δὲ στρεφθέντε μετὰ πρώτοισι μαχέσθην.
IL.5,576	ἔνθα Πυλαιμένεα ἑλέτην ἀτάλαντον Ἄρηϊ
IL.5,577	ἀρχὸν Παφλαγόνων μεγαθύμων ἀσπιστάων.
IL.5,578	τὸν μὲν ἄρ' Ἀτρεΐδης δουρίκλειτὸς Μενέλαος
IL.5,579	ἑσταότ' ἔγχεϊ νύξε κατὰ κληῗδα τυχήσας:
IL.5,580	Ἀντίλοχος δὲ Μύδωνα βάλ' ἡνίοχον θεράποντα
IL.5,581	ἐσθλὸν Ἀτυμνιάδην: ὃ δ' ὑπέστρεφε μώνυχας ἵππους:
IL.5,582	χερμαδίῳ ἀγκῶνα τυχὼν μέσον: ἐκ δ' ἄρα χειρῶν
IL.5,583	ἡνία λεύκ' ἐλέφαντι χαμαὶ πέσον ἐν κονίῃσιν.
IL.5,584	Ἀντίλοχος δ' ἄρ' ἐπαΐξας ξίφει ἤλασε κόρσην:
IL.5,585	αὐτὰρ ὅ γ' ἀσθμαίνων εὐεργέος ἔκπεσε δίφρου
IL.5,586	κύμβαχος ἐν κονίῃσιν ἐπὶ βρεχμόν τε καὶ ὤμους.
IL.5,587	δηθὰ μάλ' ἑστήκει: τύχε γάρ ῥ' ἀμάθοιο βαθείης:
IL.5,588	ὄφρ' ἵππω πλήξαντε χαμαὶ βάλον ἐν κονίῃσι:
IL.5,589	τοὺς ἵμασ' Ἀντίλοχος, μετὰ δὲ στρατὸν ἤλασ' Ἀχαιῶν.
IL.5,590	τοὺς δ' Ἕκτωρ ἐνόησε κατὰ στίχας, ὦρτο δ' ἐπ' αὐτοὺς
IL.5,591	κεκλήγων: ἅμα δὲ Τρώων εἵποντο φάλαγγες
IL.5,592	καρτεραί: ἦρχε δ' ἄρα σφιν Ἄρης καὶ πότνι' Ἐνυώ,
IL.5,593	ἣ μὲν ἔχουσα Κυδοιμὸν ἀναιδέα δηϊοτῆτος,
IL.5,594	Ἄρης δ' ἐν παλάμῃσι πελώριον ἔγχος ἐνώμα,
IL.5,595	φοίτα δ' ἄλλοτε μὲν πρόσθ' Ἕκτορος, ἄλλοτ' ὄπισθε.
IL.5,596	τὸν δὲ ἰδὼν ῥίγησε βοὴν ἀγαθὸς Διομήδης:
IL.5,597	ὡς δ' ὅτ' ἀνὴρ ἀπάλαμνος ἰὼν πολέος πεδίοιο
IL.5,598	στήῃ ἐπ' ὠκυρόῳ ποταμῷ ἅλα δὲ προρέοντι
IL.5,599	ἀφρῷ μορμύροντα ἰδών, ἀνά τ' ἔδραμ' ὀπίσσω,
IL.5,600	ὣς τότε Τυδεΐδης ἀνεχάζετο, εἶπέ τε λαῷ:
IL.5,601	ὦ φίλοι οἷον δὴ θαυμάζομεν Ἕκτορα δῖον
IL.5,602	αἰχμητήν τ' ἔμεναι καὶ θαρσαλέον πολεμιστήν:
IL.5,603	τῷ δ' αἰεὶ πάρα εἷς γε θεῶν, ὃς λοιγὸν ἀμύνει:
IL.5,604	καὶ νῦν οἱ πάρα κεῖνος Ἄρης βροτῷ ἀνδρὶ ἐοικώς.
IL.5,605	ἀλλὰ πρὸς Τρῶας τετραμμένοι αἰὲν ὀπίσσω
IL.5,606	εἴκετε, μηδὲ θεοῖς μενεαινέμεν ἶφι μάχεσθαι.
IL.5,607	ὣς ἄρ' ἔφη, Τρῶες δὲ μάλα σχεδὸν ἤλυθον αὐτῶν.
IL.5,608	ἔνθ' Ἕκτωρ δύο φῶτε κατέκτανεν εἰδότε χάρμης
IL.5,609	εἰν ἑνὶ δίφρῳ ἐόντε, Μενέσθην Ἀγχίαλόν τε.
IL.5,610	τὼ δὲ πεσόντ' ἐλέησε μέγας Τελαμώνιος Αἴας:
IL.5,611	στῆ δὲ μάλ' ἐγγὺς ἰών, καὶ ἀκόντισε δουρὶ φαεινῷ,
IL.5,612	καὶ βάλεν Ἄμφιον Σελάγου υἱόν, ὅς ῥ' ἐνὶ Παισῷ
IL.5,613	ναῖε πολυκτήμων πολυλήϊος: ἀλλά ἑ μοῖρα
IL.5,614	ἦγ' ἐπικουρήσοντα μετὰ Πρίαμόν τε καὶ υἷας.
IL.5,615	τόν ῥα κατὰ ζωστῆρα βάλεν Τελαμώνιος Αἴας,
IL.5,616	νειαίρῃ δ' ἐν γαστρὶ πάγη δολιχόσκιον ἔγχος,
IL.5,617	δούπησεν δὲ πεσών: ὃ δ' ἐπέδραμε φαίδιμος Αἴας
IL.5,618	τεύχεα συλήσων: Τρῶες δ' ἐπὶ δούρατ' ἔχευαν
IL.5,619	ὀξέα παμφανόωντα: σάκος δ' ἀνεδέξατο πολλά.
IL.5,620	αὐτὰρ ὃ λὰξ προσβὰς ἐκ νεκροῦ χάλκεον ἔγχος
IL.5,621	ἐσπάσατ': οὐδ' ἄρ' ἔτ' ἄλλα δυνήσατο τεύχεα καλὰ
IL.5,622	ὤμοιιν ἀφελέσθαι: ἐπείγετο γὰρ βελέεσσι.
IL.5,623	δεῖσε δ' ὅ γ' ἀμφίβασιν κρατερὴν Τρώων ἀγερώχων,
IL.5,624	οἳ πολλοί τε καὶ ἐσθλοὶ ἐφέστασαν ἔγχε' ἔχοντες,
IL.5,625	οἵ ἑ μέγαν περ ἐόντα καὶ ἴφθιμον καὶ ἀγαυὸν
IL.5,626	ὦσαν ἀπὸ σφείων: ὃ δὲ χασσάμενος πελεμίχθη.
IL.5,627	ὣς οἳ μὲν πονέοντο κατὰ κρατερὴν ὑσμίνην:
IL.5,628	Τληπόλεμον δ' Ἡρακλεΐδην ἠΰν τε μέγαν τε
IL.5,629	ὦρσεν ἐπ' ἀντιθέῳ Σαρπηδόνι μοῖρα κραταιή.
IL.5,630	οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες
IL.5,631	υἱός θ' υἱωνός τε Διὸς νεφεληγερέταο,
IL.5,632	τὸν καὶ Τληπόλεμος πρότερος πρὸς μῦθον ἔειπε:
IL.5,633	Σαρπῆδον Λυκίων βουληφόρε, τίς τοι ἀνάγκη
IL.5,634	πτώσσειν ἐνθάδ' ἐόντι μάχης ἀδαήμονι φωτί;
IL.5,635	ψευδόμενοι δέ σέ φασι Διὸς γόνον αἰγιόχοιο
IL.5,636	εἶναι, ἐπεὶ πολλὸν κείνων ἐπιδεύεαι ἀνδρῶν
IL.5,637	οἳ Διὸς ἐξεγένοντο ἐπὶ προτέρων ἀνθρώπων:
IL.5,638	„ἀλλ' οἷόν τινά φασι βίην Ἡρακληείην“
IL.5,639	εἶναι, ἐμὸν πατέρα θρασυμέμνονα θυμολέοντα:
IL.5,640	ὅς ποτε δεῦρ' ἐλθὼν ἕνεχ' ἵππων Λαομέδοντος
IL.5,641	ἓξ οἴῃς σὺν νηυσὶ καὶ ἀνδράσι παυροτέροισιν
IL.5,642	Ἰλίου ἐξαλάπαξε πόλιν, χήρωσε δ' ἀγυιάς:
IL.5,643	σοὶ δὲ κακὸς μὲν θυμός, ἀποφθινύθουσι δὲ λαοί.
IL.5,644	οὐδέ τί σε Τρώεσσιν ὀΐομαι ἄλκαρ ἔσεσθαι
IL.5,645	ἐλθόντ' ἐκ Λυκίης, οὐδ' εἰ μάλα καρτερός ἐσσι,
IL.5,646	ἀλλ' ὑπ' ἐμοὶ δμηθέντα πύλας Ἀΐδαο περήσειν.
IL.5,647	τὸν δ' αὖ Σαρπηδὼν Λυκίων ἀγὸς ἀντίον ηὔδα:
IL.5,648	„Τληπόλεμ' ἤτοι κεῖνος ἀπώλεσεν Ἴλιον ἱρὴν“
IL.5,649	ἀνέρος ἀφραδίῃσιν ἀγαυοῦ Λαομέδοντος,
IL.5,650	ὅς ῥά μιν εὖ ἕρξαντα κακῷ ἠνίπαπε μύθῳ,
IL.5,651	οὐδ' ἀπέδωχ' ἵππους, ὧν εἵνεκα τηλόθεν ἦλθε.
IL.5,652	σοὶ δ' ἐγὼ ἐνθάδε φημὶ φόνον καὶ κῆρα μέλαιναν
IL.5,653	ἐξ ἐμέθεν τεύξεσθαι, ἐμῷ δ' ὑπὸ δουρὶ δαμέντα
IL.5,654	εὖχος ἐμοὶ δώσειν, ψυχὴν δ' Ἄϊδι κλυτοπώλῳ.
IL.5,655	ὣς φάτο Σαρπηδών, ὃ δ' ἀνέσχετο μείλινον ἔγχος
IL.5,656	Τληπόλεμος: καὶ τῶν μὲν ἁμαρτῇ δούρατα μακρὰ
IL.5,657	„ἐκ χειρῶν ἤϊξαν: ὃ μὲν βάλεν αὐχένα μέσσον“
IL.5,658	Σαρπηδών, αἰχμὴ δὲ διαμπερὲς ἦλθ' ἀλεγεινή:
IL.5,659	τὸν δὲ κατ' ὀφθαλμῶν ἐρεβεννὴ νὺξ ἐκάλυψε.
IL.5,660	Τληπόλεμος δ' ἄρα μηρὸν ἀριστερὸν ἔγχεϊ μακρῷ
IL.5,661	„βεβλήκειν, αἰχμὴ δὲ διέσσυτο μαιμώωσα“
IL.5,662	„ὀστέω ἐγχριμφθεῖσα, πατὴρ δ' ἔτι λοιγὸν ἄμυνεν.“
IL.5,663	οἳ μὲν ἄρ' ἀντίθεον Σαρπηδόνα δῖοι ἑταῖροι
IL.5,664	ἐξέφερον πολέμοιο: βάρυνε δέ μιν δόρυ μακρὸν
IL.5,665	ἑλκόμενον: τὸ μὲν οὔ τις ἐπεφράσατ' οὐδὲ νόησε
IL.5,666	μηροῦ ἐξερύσαι δόρυ μείλινον ὄφρ' ἐπιβαίη
IL.5,667	„σπευδόντων: τοῖον γὰρ ἔχον πόνον ἀμφιέποντες.“
IL.5,668	τληπόλεμον δ' ἑτέρωθεν ἐϋκνήμιδες Ἀχαιοὶ
IL.5,669	ἐξέφερον πολέμοιο: νόησε δὲ δῖος Ὀδυσσεὺς
IL.5,670	„τλήμονα θυμὸν ἔχων, μαίμησε δέ οἱ φίλον ἦτορ:“
IL.5,671	μερμήριξε δ' ἔπειτα κατὰ φρένα καὶ κατὰ θυμὸν
IL.5,672	ἢ προτέρω Διὸς υἱὸν ἐριγδούποιο διώκοι,
IL.5,673	ἦ ὅ γε τῶν πλεόνων Λυκίων ἀπὸ θυμὸν ἕλοιτο.
IL.5,674	οὐδ' ἄρ' Ὀδυσσῆϊ μεγαλήτορι μόρσιμον ἦεν
IL.5,675	ἴφθιμον Διὸς υἱὸν ἀποκτάμεν ὀξέϊ χαλκῷ:
IL.5,676	τώ ῥα κατὰ πληθὺν Λυκίων τράπε θυμὸν Ἀθήνη.
IL.5,677	ἔνθ' ὅ γε Κοίρανον εἷλεν Ἀλάστορά τε Χρομίον τε
IL.5,678	Ἄλκανδρόν θ' Ἅλιόν τε Νοήμονά τε Πρύτανίν τε.
IL.5,679	καί νύ κ' ἔτι πλέονας Λυκίων κτάνε δῖος Ὀδυσσεὺς
IL.5,680	εἰ μὴ ἄρ' ὀξὺ νόησε μέγας κορυθαίολος Ἕκτωρ:
IL.5,681	βῆ δὲ διὰ προμάχων κεκορυθμένος αἴθοπι χαλκῷ
IL.5,682	δεῖμα φέρων Δαναοῖσι: χάρη δ' ἄρα οἱ προσιόντι
IL.5,683	Σαρπηδὼν Διὸς υἱός, ἔπος δ' ὀλοφυδνὸν ἔειπε:
IL.5,684	„Πριαμίδη, μὴ δή με ἕλωρ Δαναοῖσιν ἐάσῃσ“
IL.5,685	κεῖσθαι, ἀλλ' ἐπάμυνον: ἔπειτά με καὶ λίποι αἰὼν
IL.5,686	ἐν πόλει ὑμετέρῃ, ἐπεὶ οὐκ ἄρ' ἔμελλον ἔγωγε
IL.5,687	νοστήσας οἶκον δὲ φίλην ἐς πατρίδα γαῖαν
IL.5,688	εὐφρανέειν ἄλοχόν τε φίλην καὶ νήπιον υἱόν.
IL.5,689	ὣς φάτο, τὸν δ' οὔ τι προσέφη κορυθαίολος Ἕκτωρ,
IL.5,690	ἀλλὰ παρήϊξεν λελιημένος ὄφρα τάχιστα
IL.5,691	ὤσαιτ' Ἀργείους, πολέων δ' ἀπὸ θυμὸν ἕλοιτο.
IL.5,692	οἳ μὲν ἄρ' ἀντίθεον Σαρπηδόνα δῖοι ἑταῖροι
IL.5,693	εἷσαν ὑπ' αἰγιόχοιο Διὸς περικαλλέϊ φηγῷ:
IL.5,694	ἐκ δ' ἄρα οἱ μηροῦ δόρυ μείλινον ὦσε θύραζε
IL.5,695	ἴφθιμος Πελάγων, ὅς οἱ φίλος ἦεν ἑταῖρος.
IL.5,696	τὸν δ' ἔλιπε ψυχή, κατὰ δ' ὀφθαλμῶν κέχυτ' ἀχλύς:
IL.5,697	αὖτις δ' ἐμπνύνθη, περὶ δὲ πνοιὴ Βορέαο
IL.5,698	ζώγρει ἐπιπνείουσα κακῶς κεκαφηότα θυμόν.
IL.5,699	ἀργεῖοι δ' ὑπ' Ἄρηϊ καὶ Ἕκτορι χαλκοκορυστῇ
IL.5,700	„οὔτε ποτὲ προτρέποντο μελαινάων ἐπὶ νηῶν“
IL.5,701	οὔτε ποτ' ἀντεφέροντο μάχῃ, ἀλλ' αἰὲν ὀπίσσω
IL.5,702	χάζονθ', ὡς ἐπύθοντο μετὰ Τρώεσσιν Ἄρηα.
IL.5,703	ἔνθα τίνα πρῶτον τίνα δ' ὕστατον ἐξενάριξαν
IL.5,704	Ἕκτωρ τε Πριάμοιο πάϊς καὶ χάλκεος Ἄρης;
IL.5,705	„ἀντίθεον Τεύθραντ', ἐπὶ δὲ πλήξιππον Ὀρέστην,“
IL.5,706	„Τρῆχόν τ' αἰχμητὴν Αἰτώλιον Οἰνόμαόν τε,“
IL.5,707	Οἰνοπίδην θ' Ἕλενον καὶ Ὀρέσβιον αἰολομίτρην,
IL.5,708	ὅς ῥ' ἐν Ὕλῃ ναίεσκε μέγα πλούτοιο μεμηλώς,
IL.5,709	λίμνῃ κεκλιμένος Κηφισίδι: πὰρ δέ οἱ ἄλλοι
IL.5,710	ναῖον Βοιωτοὶ μάλα πίονα δῆμον ἔχοντες.
IL.5,711	τοὺς δ' ὡς οὖν ἐνόησε θεὰ λευκώλενος Ἥρη
IL.5,712	Ἀργείους ὀλέκοντας ἐνὶ κρατερῇ ὑσμίνῃ,
IL.5,713	αὐτίκ' Ἀθηναίην ἔπεα πτερόεντα προσηύδα:
IL.5,714	ὢ πόποι αἰγιόχοιο Διὸς τέκος Ἀτρυτώνη,
IL.5,715	ἦ ῥ' ἅλιον τὸν μῦθον ὑπέστημεν Μενελάῳ
IL.5,716	Ἴλιον ἐκπέρσαντ' εὐτείχεον ἀπονέεσθαι,
IL.5,717	εἰ οὕτω μαίνεσθαι ἐάσομεν οὖλον Ἄρηα.
IL.5,718	ἀλλ' ἄγε δὴ καὶ νῶϊ μεδώμεθα θούριδος ἀλκῆς.
IL.5,719	ὣς ἔφατ', οὐδ' ἀπίθησε θεὰ γλαυκῶπις Ἀθήνη.
IL.5,720	ἣ μὲν ἐποιχομένη χρυσάμπυκας ἔντυεν ἵππους
IL.5,721	Ἥρη πρέσβα θεὰ θυγάτηρ μεγάλοιο Κρόνοιο:
IL.5,722	Ἥβη δ' ἀμφ' ὀχέεσσι θοῶς βάλε καμπύλα κύκλα
IL.5,723	χάλκεα ὀκτάκνημα σιδηρέῳ ἄξονι ἀμφίς.
IL.5,724	τῶν ἤτοι χρυσέη ἴτυς ἄφθιτος, αὐτὰρ ὕπερθε
IL.5,725	χάλκε' ἐπίσσωτρα προσαρηρότα, θαῦμα ἰδέσθαι:
IL.5,726	πλῆμναι δ' ἀργύρου εἰσὶ περίδρομοι ἀμφοτέρωθεν:
IL.5,727	δίφρος δὲ χρυσέοισι καὶ ἀργυρέοισιν ἱμᾶσιν
IL.5,728	ἐντέταται, δοιαὶ δὲ περίδρομοι ἄντυγές εἰσι.
IL.5,729	„τοῦ δ' ἐξ ἀργύρεος ῥυμὸς πέλεν: αὐτὰρ ἐπ' ἄκρῳ“
IL.5,730	δῆσε χρύσειον καλὸν ζυγόν, ἐν δὲ λέπαδνα
IL.5,731	κάλ' ἔβαλε χρύσει': ὑπὸ δὲ ζυγὸν ἤγαγεν Ἥρη
IL.5,732	ἵππους ὠκύποδας, μεμαυῖ' ἔριδος καὶ ἀϋτῆς.
IL.5,733	αὐτὰρ Ἀθηναίη κούρη Διὸς αἰγιόχοιο
IL.5,734	πέπλον μὲν κατέχευεν ἑανὸν πατρὸς ἐπ' οὔδει
IL.5,735	ποικίλον, ὅν ῥ' αὐτὴ ποιήσατο καὶ κάμε χερσίν:
IL.5,736	„ἣ δὲ χιτῶν' ἐνδῦσα Διὸς νεφεληγερέταο“
IL.5,737	τεύχεσιν ἐς πόλεμον θωρήσσετο δακρυόεντα.
IL.5,738	ἀμφὶ δ' ἄρ' ὤμοισιν βάλετ' αἰγίδα θυσσανόεσσαν
IL.5,739	δεινήν, ἣν περὶ μὲν πάντῃ Φόβος ἐστεφάνωται,
IL.5,740	ἐν δ' Ἔρις, ἐν δ' Ἀλκή, ἐν δὲ κρυόεσσα Ἰωκή,
IL.5,741	ἐν δέ τε Γοργείη κεφαλὴ δεινοῖο πελώρου
IL.5,742	δεινή τε σμερδνή τε, Διὸς τέρας αἰγιόχοιο.
IL.5,743	κρατὶ δ' ἐπ' ἀμφίφαλον κυνέην θέτο τετραφάληρον
IL.5,744	„χρυσείην, ἑκατὸν πολίων πρυλέεσσ' ἀραρυῖαν:“
IL.5,745	ἐς δ' ὄχεα φλόγεα ποσὶ βήσετο, λάζετο δ' ἔγχος
IL.5,746	βριθὺ μέγα στιβαρόν, τῷ δάμνησι στίχας ἀνδρῶν
IL.5,747	ἡρώων, οἷσίν τε κοτέσσεται ὀβριμοπάτρη.
IL.5,748	Ἥρη δὲ μάστιγι θοῶς ἐπεμαίετ' ἄρ' ἵππους:
IL.5,749	„αὐτόμαται δὲ πύλαι μύκον οὐρανοῦ ἃς ἔχον Ὧραι,“
IL.5,750	τῇς ἐπιτέτραπται μέγας οὐρανὸς Οὔλυμπός τε
IL.5,751	ἠμὲν ἀνακλῖναι πυκινὸν νέφος ἠδ' ἐπιθεῖναι.
IL.5,752	τῇ ῥα δι' αὐτάων κεντρηνεκέας ἔχον ἵππους:
IL.5,753	εὗρον δὲ Κρονίωνα θεῶν ἄτερ ἥμενον ἄλλων
IL.5,754	„ἀκροτάτῃ κορυφῇ πολυδειράδος Οὐλύμποιο.“
IL.5,755	ἔνθ' ἵππους στήσασα θεὰ λευκώλενος Ἥρη
IL.5,756	Ζῆν' ὕπατον Κρονίδην ἐξείρετο καὶ προσέειπε:
IL.5,757	Ζεῦ πάτερ οὐ νεμεσίζῃ Ἄρῃ τάδε καρτερὰ ἔργα
IL.5,758	ὁσσάτιόν τε καὶ οἷον ἀπώλεσε λαὸν Ἀχαιῶν
IL.5,759	μὰψ ἀτὰρ οὐ κατὰ κόσμον ἐμοὶ δ' ἄχος, οἳ δὲ ἕκηλοι
IL.5,760	τέρπονται Κύπρίς τε καὶ ἀργυρότοξος Ἀπόλλων
IL.5,761	ἄφρονα τοῦτον ἀνέντες, ὃς οὔ τινα οἶδε θέμιστα;
IL.5,762	Ζεῦ πάτερ ἦ ῥά τί μοι κεχολώσεαι, αἴ κεν Ἄρηα
IL.5,763	„λυγρῶς πεπληγυῖα μάχης ἐξαποδίωμαι;“
IL.5,764	„τὴν δ' ἀπαμειβόμενος προσέφη νεφεληγερέτα Ζεύς:“
IL.5,765	ἄγρει μάν οἱ ἔπορσον Ἀθηναίην ἀγελείην,
IL.5,766	ἥ ἑ μάλιστ' εἴωθε κακῇς ὀδύνῃσι πελάζειν.
IL.5,767	ὣς ἔφατ', οὐδ' ἀπίθησε θεὰ λευκώλενος Ἥρη,
IL.5,768	μάστιξεν δ' ἵππους: τὼ δ' οὐκ ἀέκοντε πετέσθην
IL.5,769	μεσσηγὺς γαίης τε καὶ οὐρανοῦ ἀστερόεντος.
IL.5,770	ὅσσον δ' ἠεροειδὲς ἀνὴρ ἴδεν ὀφθαλμοῖσιν
IL.5,771	ἥμενος ἐν σκοπιῇ, λεύσσων ἐπὶ οἴνοπα πόντον,
IL.5,772	τόσσον ἐπιθρῴσκουσι θεῶν ὑψηχέες ἵπποι.
IL.5,773	ἀλλ' ὅτε δὴ Τροίην ἷξον ποταμώ τε ῥέοντε,
IL.5,774	„ἧχι ῥοὰς Σιμόεις συμβάλλετον ἠδὲ Σκάμανδρος,“
IL.5,775	ἔνθ' ἵππους ἔστησε θεὰ λευκώλενος Ἥρη
IL.5,776	λύσασ' ἐξ ὀχέων, περὶ δ' ἠέρα πουλὺν ἔχευε:
IL.5,777	τοῖσιν δ' ἀμβροσίην Σιμόεις ἀνέτειλε νέμεσθαι.
IL.5,778	αἳ δὲ βάτην τρήρωσι πελειάσιν ἴθμαθ' ὁμοῖαι
IL.5,779	ἀνδράσιν Ἀργείοισιν ἀλεξέμεναι μεμαυῖαι:
IL.5,780	ἀλλ' ὅτε δή ῥ' ἵκανον ὅθι πλεῖστοι καὶ ἄριστοι
IL.5,781	ἕστασαν ἀμφὶ βίην Διομήδεος ἱπποδάμοιο
IL.5,782	εἰλόμενοι λείουσιν ἐοικότες ὠμοφάγοισιν
IL.5,783	ἢ συσὶ κάπροισιν, τῶν τε σθένος οὐκ ἀλαπαδνόν,
IL.5,784	ἔνθα στᾶσ' ἤϋσε θεὰ λευκώλενος Ἥρη
IL.5,785	„Στέντορι εἰσαμένη μεγαλήτορι χαλκεοφώνῳ,“
IL.5,786	ὃς τόσον αὐδήσασχ' ὅσον ἄλλοι πεντήκοντα:
IL.5,787	αἰδὼς Ἀργεῖοι κάκ' ἐλέγχεα εἶδος ἀγητοί:
IL.5,788	ὄφρα μὲν ἐς πόλεμον πωλέσκετο δῖος Ἀχιλλεύς,
IL.5,789	οὐδέ ποτε Τρῶες πρὸ πυλάων Δαρδανιάων
IL.5,790	οἴχνεσκον: κείνου γὰρ ἐδείδισαν ὄβριμον ἔγχος:
IL.5,791	νῦν δὲ ἑκὰς πόλιος κοίλῃς ἐπὶ νηυσὶ μάχονται.
IL.5,792	ὣς εἰποῦσ' ὄτρυνε μένος καὶ θυμὸν ἑκάστου.
IL.5,793	Τυδεΐδῃ δ' ἐπόρουσε θεὰ γλαυκῶπις Ἀθήνη:
IL.5,794	εὗρε δὲ τόν γε ἄνακτα παρ' ἵπποισιν καὶ ὄχεσφιν
IL.5,795	„ἕλκος ἀναψύχοντα τό μιν βάλε Πάνδαρος ἰῷ.“
IL.5,796	„ἱδρὼς γάρ μιν ἔτειρεν ὑπὸ πλατέος τελαμῶνοσ“
IL.5,797	ἀσπίδος εὐκύκλου. τῷ τείρετο, κάμνε δὲ χεῖρα
IL.5,798	ἂν δ' ἴσχων τελαμῶνα κελαινεφὲς αἷμ' ἀπομόργνυ.
IL.5,799	ἱππείου δὲ θεὰ ζυγοῦ ἥψατο φώνησέν τε:
IL.5,800	„ἦ ὀλίγον οἷ παῖδα ἐοικότα γείνατο Τυδεύς.“
IL.5,801	Τυδεύς τοι μικρὸς μὲν ἔην δέμας, ἀλλὰ μαχητής:
IL.5,802	καί ῥ' ὅτε πέρ μιν ἐγὼ πολεμίζειν οὐκ εἴασκον
IL.5,803	οὐδ' ἐκπαιφάσσειν, ὅτε τ' ἤλυθε νόσφιν Ἀχαιῶν
IL.5,804	ἄγγελος ἐς Θήβας πολέας μετὰ Καδμείωνας:
IL.5,805	δαίνυσθαί μιν ἄνωγον ἐνὶ μεγάροισιν ἕκηλον:
IL.5,806	αὐτὰρ ὃ θυμὸν ἔχων ὃν καρτερὸν ὡς τὸ πάρος περ
IL.5,807	κούρους Καδμείων προκαλίζετο, πάντα δ' ἐνίκα
IL.5,808	ῥηϊδίως: τοίη οἱ ἐγὼν ἐπιτάρροθος ἦα.
IL.5,809	σοὶ δ' ἤτοι μὲν ἐγὼ παρά θ' ἵσταμαι ἠδὲ φυλάσσω,
IL.5,810	καί σε προφρονέως κέλομαι Τρώεσσι μάχεσθαι:
IL.5,811	ἀλλά σευ ἢ κάματος πολυᾶϊξ γυῖα δέδυκεν
IL.5,812	„ἤ νύ σέ που δέος ἴσχει ἀκήριον: οὐ σύ γ' ἔπειτα“
IL.5,813	Τυδέος ἔκγονός ἐσσι δαΐφρονος Οἰνεΐδαο.
IL.5,814	„τὴν δ' ἀπαμειβόμενος προσέφη κρατερὸς Διομήδης:“
IL.5,815	γιγνώσκω σε θεὰ θύγατερ Διὸς αἰγιόχοιο:
IL.5,816	τώ τοι προφρονέως ἐρέω ἔπος οὐδ' ἐπικεύσω.
IL.5,817	οὔτέ τί με δέος ἴσχει ἀκήριον οὔτέ τις ὄκνος,
IL.5,818	ἀλλ' ἔτι σέων μέμνημαι ἐφετμέων ἃς ἐπέτειλας:
IL.5,819	οὔ μ' εἴας μακάρεσσι θεοῖς ἀντικρὺ μάχεσθαι
IL.5,820	τοῖς ἄλλοις: ἀτὰρ εἴ κε Διὸς θυγάτηρ Ἀφροδίτη
IL.5,821	ἔλθῃσ' ἐς πόλεμον, τήν γ' οὐτάμεν ὀξέϊ χαλκῷ.
IL.5,822	τοὔνεκα νῦν αὐτός τ' ἀναχάζομαι ἠδὲ καὶ ἄλλους
IL.5,823	Ἀργείους ἐκέλευσα ἀλήμεναι ἐνθάδε πάντας.
IL.5,824	γιγνώσκω γὰρ Ἄρηα μάχην ἀνὰ κοιρανέοντα.
IL.5,825	τὸν δ' ἠμείβετ' ἔπειτα θεὰ γλαυκῶπις Ἀθήνη:
IL.5,826	Τυδεΐδη Διόμηδες ἐμῷ κεχαρισμένε θυμῷ
IL.5,827	μήτε σύ γ' Ἄρηα τό γε δείδιθι μήτε τιν' ἄλλον
IL.5,828	ἀθανάτων, τοίη τοι ἐγὼν ἐπιτάρροθός εἰμι:
IL.5,829	ἀλλ' ἄγ' ἐπ' Ἄρηϊ πρώτῳ ἔχε μώνυχας ἵππους,
IL.5,830	τύψον δὲ σχεδίην μηδ' ἅζεο θοῦρον Ἄρηα
IL.5,831	τοῦτον μαινόμενον, τυκτὸν κακόν, ἀλλοπρόσαλλον,
IL.5,832	„ὃς πρῴην μὲν ἐμοί τε καὶ Ἥρῃ στεῦτ' ἀγορεύων“
IL.5,833	Τρωσὶ μαχήσεσθαι, ἀτὰρ Ἀργείοισιν ἀρήξειν,
IL.5,834	„νῦν δὲ μετὰ Τρώεσσιν ὁμιλεῖ, τῶν δὲ λέλασται.“
IL.5,835	ὣς φαμένη Σθένελον μὲν ἀφ' ἵππων ὦσε χαμᾶζε,
IL.5,836	„χειρὶ πάλιν ἐρύσασ', ὃ δ' ἄρ' ἐμμαπέως ἀπόρουσεν:“
IL.5,837	ἣ δ' ἐς δίφρον ἔβαινε παραὶ Διομήδεα δῖον
IL.5,838	ἐμμεμαυῖα θεά: μέγα δ' ἔβραχε φήγινος ἄξων
IL.5,839	βριθοσύνῃ: δεινὴν γὰρ ἄγεν θεὸν ἄνδρά τ' ἄριστον.
IL.5,840	λάζετο δὲ μάστιγα καὶ ἡνία Παλλὰς Ἀθήνη:
IL.5,841	αὐτίκ' ἐπ' Ἄρηϊ πρώτῳ ἔχε μώνυχας ἵππους.
IL.5,842	„ἤτοι ὃ μὲν Περίφαντα πελώριον ἐξενάριζεν“
IL.5,843	Αἰτωλῶν ὄχ' ἄριστον Ὀχησίου ἀγλαὸν υἱόν:
IL.5,844	τὸν μὲν Ἄρης ἐνάριζε μιαιφόνος: αὐτὰρ Ἀθήνη
IL.5,845	δῦν' Ἄϊδος κυνέην, μή μιν ἴδοι ὄβριμος Ἄρης.
IL.5,846	ὡς δὲ ἴδε βροτολοιγὸς Ἄρης Διομήδεα δῖον,
IL.5,847	ἤτοι ὃ μὲν Περίφαντα πελώριον αὐτόθ' ἔασε
IL.5,848	κεῖσθαι ὅθι πρῶτον κτείνων ἐξαίνυτο θυμόν,
IL.5,849	αὐτὰρ ὃ βῆ ῥ' ἰθὺς Διομήδεος ἱπποδάμοιο.
IL.5,850	οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες,
IL.5,851	πρόσθεν Ἄρης ὠρέξαθ' ὑπὲρ ζυγὸν ἡνία θ' ἵππων
IL.5,852	ἔγχεϊ χαλκείῳ μεμαὼς ἀπὸ θυμὸν ἑλέσθαι:
IL.5,853	καὶ τό γε χειρὶ λαβοῦσα θεὰ γλαυκῶπις Ἀθήνη
IL.5,854	ὦσεν ὑπὲκ δίφροιο ἐτώσιον ἀϊχθῆναι.
IL.5,855	δεύτερος αὖθ' ὡρμᾶτο βοὴν ἀγαθὸς Διομήδης
IL.5,856	ἔγχεϊ χαλκείῳ: ἐπέρεισε δὲ Παλλὰς Ἀθήνη
IL.5,857	„νείατον ἐς κενεῶνα ὅθι ζωννύσκετο μίτρῃ:“
IL.5,858	τῇ ῥά μιν οὖτα τυχών, διὰ δὲ χρόα καλὸν ἔδαψεν,
IL.5,859	ἐκ δὲ δόρυ σπάσεν αὖτις: ὃ δ' ἔβραχε χάλκεος Ἄρης
IL.5,860	ὅσσόν τ' ἐννεάχιλοι ἐπίαχον ἢ δεκάχιλοι
IL.5,861	ἀνέρες ἐν πολέμῳ ἔριδα ξυνάγοντες Ἄρηος.
IL.5,862	τοὺς δ' ἄρ' ὑπὸ τρόμος εἷλεν Ἀχαιούς τε Τρῶάς τε
IL.5,863	δείσαντας: τόσον ἔβραχ' Ἄρης ἆτος πολέμοιο.
IL.5,864	„οἵη δ' ἐκ νεφέων ἐρεβεννὴ φαίνεται ἀὴρ“
IL.5,865	καύματος ἐξ ἀνέμοιο δυσαέος ὀρνυμένοιο,
IL.5,866	τοῖος Τυδεΐδῃ Διομήδεϊ χάλκεος Ἄρης
IL.5,867	φαίνεθ' ὁμοῦ νεφέεσσιν ἰὼν εἰς οὐρανὸν εὐρύν.
IL.5,868	καρπαλίμως δ' ἵκανε θεῶν ἕδος αἰπὺν Ὄλυμπον,
IL.5,869	πὰρ δὲ Διὶ Κρονίωνι καθέζετο θυμὸν ἀχεύων,
IL.5,870	δεῖξεν δ' ἄμβροτον αἷμα καταρρέον ἐξ ὠτειλῆς,
IL.5,871	καί ῥ' ὀλοφυρόμενος ἔπεα πτερόεντα προσηύδα:
IL.5,872	Ζεῦ πάτερ οὐ νεμεσίζῃ ὁρῶν τάδε καρτερὰ ἔργα;
IL.5,873	αἰεί τοι ῥίγιστα θεοὶ τετληότες εἰμὲν
IL.5,874	ἀλλήλων ἰότητι, χάριν ἄνδρεσσι φέροντες.
IL.5,875	„σοὶ πάντες μαχόμεσθα: σὺ γὰρ τέκες ἄφρονα κούρην“
IL.5,876	οὐλομένην, ᾗ τ' αἰὲν ἀήσυλα ἔργα μέμηλεν.
IL.5,877	ἄλλοι μὲν γὰρ πάντες ὅσοι θεοί εἰσ' ἐν Ὀλύμπῳ
IL.5,878	„σοί τ' ἐπιπείθονται καὶ δεδμήμεσθα ἕκαστος:“
IL.5,879	ταύτην δ' οὔτ' ἔπεϊ προτιβάλλεαι οὔτέ τι ἔργῳ,
IL.5,880	ἀλλ' ἀνιεῖς, ἐπεὶ αὐτὸς ἐγείναο παῖδ' ἀΐδηλον:
IL.5,881	ἣ νῦν Τυδέος υἱὸν ὑπερφίαλον Διομήδεα
IL.5,882	μαργαίνειν ἀνέηκεν ἐπ' ἀθανάτοισι θεοῖσι.
IL.5,883	Κύπριδα μὲν πρῶτον σχεδὸν οὔτασε χεῖρ' ἐπὶ καρπῷ,
IL.5,884	αὐτὰρ ἔπειτ' αὐτῷ μοι ἐπέσσυτο δαίμονι ἶσος:
IL.5,885	ἀλλά μ' ὑπήνεικαν ταχέες πόδες: ἦ τέ κε δηρὸν
IL.5,886	αὐτοῦ πήματ' ἔπασχον ἐν αἰνῇσιν νεκάδεσσιν,
IL.5,887	ἤ κε ζὼς ἀμενηνὸς ἔα χαλκοῖο τυπῇσι.
IL.5,888	τὸν δ' ἄρ' ὑπόδρα ἰδὼν προσέφη νεφεληγερέτα Ζεύς.
IL.5,889	μή τί μοι ἀλλοπρόσαλλε παρεζόμενος μινύριζε.
IL.5,890	ἔχθιστος δέ μοί ἐσσι θεῶν οἳ Ὄλυμπον ἔχουσιν:
IL.5,891	αἰεὶ γάρ τοι ἔρις τε φίλη πόλεμοί τε μάχαι τε.
IL.5,892	„μητρός τοι μένος ἐστὶν ἀάσχετον οὐκ ἐπιεικτὸν“
IL.5,893	„Ἥρης: τὴν μὲν ἐγὼ σπουδῇ δάμνημ' ἐπέεσσι:“
IL.5,894	τώ σ' ὀΐω κείνης τάδε πάσχειν ἐννεσίῃσιν.
IL.5,895	ἀλλ' οὐ μάν σ' ἔτι δηρὸν ἀνέξομαι ἄλγε' ἔχοντα:
IL.5,896	ἐκ γὰρ ἐμεῦ γένος ἐσσί, ἐμοὶ δέ σε γείνατο μήτηρ:
IL.5,897	εἰ δέ τευ ἐξ ἄλλου γε θεῶν γένευ ὧδ' ἀΐδηλος
IL.5,898	καί κεν δὴ πάλαι ἦσθα ἐνέρτερος Οὐρανιώνων.
IL.5,899	„ὣς φάτο, καὶ Παιήον' ἀνώγειν ἰήσασθαι.“
IL.5,900	τῷ δ' ἐπὶ Παιήων ὀδυνήφατα φάρμακα πάσσων
IL.5,901	ἠκέσατ': οὐ μὲν γάρ τι καταθνητός γ' ἐτέτυκτο.
IL.5,902	ὡς δ' ὅτ' ὀπὸς γάλα λευκὸν ἐπειγόμενος συνέπηξεν
IL.5,903	ὑγρὸν ἐόν, μάλα δ' ὦκα περιτρέφεται κυκόωντι,
IL.5,904	ὣς ἄρα καρπαλίμως ἰήσατο θοῦρον Ἄρηα.
IL.5,905	„τὸν δ' Ἥβη λοῦσεν, χαρίεντα δὲ εἵματα ἕσσε:“
IL.5,906	„πὰρ δὲ Διὶ Κρονίωνι καθέζετο κύδεϊ γαίων.“
IL.5,907	αἳ δ' αὖτις πρὸς δῶμα Διὸς μεγάλοιο νέοντο
IL.5,908	Ἥρη τ' Ἀργείη καὶ Ἀλαλκομενηῒς Ἀθήνη
IL.5,909	παύσασαι βροτολοιγὸν Ἄρη' ἀνδροκτασιάων.
IL.6,1	Τρώων δ' οἰώθη καὶ Ἀχαιῶν φύλοπις αἰνή:
IL.6,2	„πολλὰ δ' ἄρ' ἔνθα καὶ ἔνθ' ἴθυσε μάχη πεδίοιο“
IL.6,3	„ἀλλήλων ἰθυνομένων χαλκήρεα δοῦρα“
IL.6,4	„μεσσηγὺς Σιμόεντος ἰδὲ Ξάνθοιο ῥοάων.“
IL.6,5	αἴας δὲ πρῶτος Τελαμώνιος ἕρκος Ἀχαιῶν
IL.6,6	Τρώων ῥῆξε φάλαγγα, φόως δ' ἑτάροισιν ἔθηκεν,
IL.6,7	ἄνδρα βαλὼν ὃς ἄριστος ἐνὶ Θρῄκεσσι τέτυκτο
IL.6,8	υἱὸν Ἐϋσσώρου Ἀκάμαντ' ἠΰν τε μέγαν τε.
IL.6,9	„τόν ῥ' ἔβαλε πρῶτος κόρυθος φάλον ἱπποδασείης,“
IL.6,10	ἐν δὲ μετώπῳ πῆξε, πέρησε δ' ἄρ' ὀστέον εἴσω
IL.6,11	αἰχμὴ χαλκείη: τὸν δὲ σκότος ὄσσε κάλυψεν.
IL.6,12	ἄξυλον δ' ἄρ' ἔπεφνε βοὴν ἀγαθὸς Διομήδης
IL.6,13	Τευθρανίδην, ὃς ἔναιεν ἐϋκτιμένῃ ἐν Ἀρίσβῃ
IL.6,14	ἀφνειὸς βιότοιο, φίλος δ' ἦν ἀνθρώποισι.
IL.6,15	„πάντας γὰρ φιλέεσκεν ὁδῷ ἔπι οἰκία ναίων.“
IL.6,16	ἀλλά οἱ οὔ τις τῶν γε τότ' ἤρκεσε λυγρὸν ὄλεθρον
IL.6,17	„πρόσθεν ὑπαντιάσας, ἀλλ' ἄμφω θυμὸν ἀπηύρα“
IL.6,18	„αὐτὸν καὶ θεράποντα Καλήσιον, ὅς ῥα τόθ' ἵππων“
IL.6,19	„ἔσκεν ὑφηνίοχος: τὼ δ' ἄμφω γαῖαν ἐδύτην.“
IL.6,20	δρῆσον δ' Εὐρύαλος καὶ Ὀφέλτιον ἐξενάριξε:
IL.6,21	βῆ δὲ μετ' Αἴσηπον καὶ Πήδασον, οὕς ποτε νύμφη
IL.6,22	νηῒς Ἀβαρβαρέη τέκ' ἀμύμονι Βουκολίωνι.
IL.6,23	Βουκολίων δ' ἦν υἱὸς ἀγαυοῦ Λαομέδοντος
IL.6,24	„πρεσβύτατος γενεῇ, σκότιον δέ ἑ γείνατο μήτηρ:“
IL.6,25	„ποιμαίνων δ' ἐπ' ὄεσσι μίγη φιλότητι καὶ εὐνῇ,“
IL.6,26	ἣ δ' ὑποκυσαμένη διδυμάονε γείνατο παῖδε.
IL.6,27	καὶ μὲν τῶν ὑπέλυσε μένος καὶ φαίδιμα γυῖα
IL.6,28	Μηκιστηϊάδης καὶ ἀπ' ὤμων τεύχε' ἐσύλα.
IL.6,29	ἀστύαλον δ' ἄρ' ἔπεφνε μενεπτόλεμος Πολυποίτης:
IL.6,30	Πιδύτην δ' Ὀδυσεὺς Περκώσιον ἐξενάριξεν
IL.6,31	ἔγχεϊ χαλκείῳ, Τεῦκρος δ' Ἀρετάονα δῖον.
IL.6,32	Ἀντίλοχος δ' Ἄβληρον ἐνήρατο δουρὶ φαεινῷ
IL.6,33	Νεστορίδης, Ἔλατον δὲ ἄναξ ἀνδρῶν Ἀγαμέμνων:
IL.6,34	ναῖε δὲ Σατνιόεντος ἐϋρρείταο παρ' ὄχθας
IL.6,35	Πήδασον αἰπεινήν. Φύλακον δ' ἕλε Λήϊτος ἥρως
IL.6,36	φεύγοντ': Εὐρύπυλος δὲ Μελάνθιον ἐξενάριξεν.
IL.6,37	ἄδρηστον δ' ἄρ' ἔπειτα βοὴν ἀγαθὸς Μενέλαος
IL.6,38	„ζωὸν ἕλ': ἵππω γάρ οἱ ἀτυζομένω πεδίοιο“
IL.6,39	ὄζῳ ἔνι βλαφθέντε μυρικίνῳ ἀγκύλον ἅρμα
IL.6,40	„ἄξαντ' ἐν πρώτῳ ῥυμῷ αὐτὼ μὲν ἐβήτην“
IL.6,41	„πρὸς πόλιν, ᾗ περ οἱ ἄλλοι ἀτυζόμενοι φοβέοντο,“
IL.6,42	αὐτὸς δ' ἐκ δίφροιο παρὰ τροχὸν ἐξεκυλίσθη
IL.6,43	„πρηνὴς ἐν κονίῃσιν ἐπὶ στόμα: πὰρ δέ οἱ ἔστη“
IL.6,44	Ἀτρεΐδης Μενέλαος ἔχων δολιχόσκιον ἔγχος.
IL.6,45	Ἄδρηστος δ' ἄρ' ἔπειτα λαβὼν ἐλίσσετο γούνων:
IL.6,46	ζώγρει Ἀτρέος υἱέ, σὺ δ' ἄξια δέξαι ἄποινα:
IL.6,47	πολλὰ δ' ἐν ἀφνειοῦ πατρὸς κειμήλια κεῖται
IL.6,48	χαλκός τε χρυσός τε πολύκμητός τε σίδηρος,
IL.6,49	τῶν κέν τοι χαρίσαιτο πατὴρ ἀπερείσι' ἄποινα
IL.6,50	„εἴ κεν ἐμὲ ζωὸν πεπύθοιτ' ἐπὶ νηυσὶν Ἀχαιῶν.“
IL.6,51	ὣς φάτο, τῷ δ' ἄρα θυμὸν ἐνὶ στήθεσσιν ἔπειθε:
IL.6,52	καὶ δή μιν τάχ' ἔμελλε θοὰς ἐπὶ νῆας Ἀχαιῶν
IL.6,53	δώσειν ᾧ θεράποντι καταξέμεν: ἀλλ' Ἀγαμέμνων
IL.6,54	ἀντίος ἦλθε θέων, καὶ ὁμοκλήσας ἔπος ηὔδα:
IL.6,55	ὦ πέπον ὦ Μενέλαε, τί ἢ δὲ σὺ κήδεαι οὕτως
IL.6,56	ἀνδρῶν; ἦ σοὶ ἄριστα πεποίηται κατὰ οἶκον
IL.6,57	πρὸς Τρώων; τῶν μή τις ὑπεκφύγοι αἰπὺν ὄλεθρον
IL.6,58	χεῖράς θ' ἡμετέρας, μηδ' ὅν τινα γαστέρι μήτηρ
IL.6,59	κοῦρον ἐόντα φέροι, μηδ' ὃς φύγοι, ἀλλ' ἅμα πάντες
IL.6,60	Ἰλίου ἐξαπολοίατ' ἀκήδεστοι καὶ ἄφαντοι.
IL.6,61	ὣς εἰπὼν ἔτρεψεν ἀδελφειοῦ φρένας ἥρως
IL.6,62	αἴσιμα παρειπών: ὃ δ' ἀπὸ ἕθεν ὤσατο χειρὶ
IL.6,63	ἥρω' Ἄδρηστον: τὸν δὲ κρείων Ἀγαμέμνων
IL.6,64	„οὖτα κατὰ λαπάρην: ὃ δ' ἀνετράπετ', Ἀτρεΐδης δὲ“
IL.6,65	λὰξ ἐν στήθεσι βὰς ἐξέσπασε μείλινον ἔγχος.
IL.6,66	νέστωρ δ' Ἀργείοισιν ἐκέκλετο μακρὸν ἀΰσας:
IL.6,67	ὦ φίλοι ἥρωες Δαναοὶ θεράποντες Ἄρηος
IL.6,68	μή τις νῦν ἐνάρων ἐπιβαλλόμενος μετόπισθε
IL.6,69	μιμνέτω ὥς κε πλεῖστα φέρων ἐπὶ νῆας ἵκηται,
IL.6,70	ἀλλ' ἄνδρας κτείνωμεν: ἔπειτα δὲ καὶ τὰ ἕκηλοι
IL.6,71	„νεκροὺς ἂμ πεδίον συλήσετε τεθνηῶτας.“
IL.6,72	ὣς εἰπὼν ὄτρυνε μένος καὶ θυμὸν ἑκάστου.
IL.6,73	ἔνθά κεν αὖτε Τρῶες ἀρηϊφίλων ὑπ' Ἀχαιῶν
IL.6,74	Ἴλιον εἰσανέβησαν ἀναλκείῃσι δαμέντες,
IL.6,75	εἰ μὴ ἄρ' Αἰνείᾳ τε καὶ Ἕκτορι εἶπε παραστὰς
IL.6,76	Πριαμίδης Ἕλενος οἰωνοπόλων ὄχ' ἄριστος:
IL.6,77	„Αἰνεία τε καὶ Ἕκτορ, ἐπεὶ πόνος ὔμμι μάλιστα“
IL.6,78	Τρώων καὶ Λυκίων ἐγκέκλιται, οὕνεκ' ἄριστοι
IL.6,79	πᾶσαν ἐπ' ἰθύν ἐστε μάχεσθαί τε φρονέειν τε,
IL.6,80	στῆτ' αὐτοῦ, καὶ λαὸν ἐρυκάκετε πρὸ πυλάων
IL.6,81	πάντῃ ἐποιχόμενοι πρὶν αὖτ' ἐν χερσὶ γυναικῶν
IL.6,82	φεύγοντας πεσέειν, δηΐοισι δὲ χάρμα γενέσθαι.
IL.6,83	αὐτὰρ ἐπεί κε φάλαγγας ἐποτρύνητον ἁπάσας,
IL.6,84	ἡμεῖς μὲν Δαναοῖσι μαχησόμεθ' αὖθι μένοντες,
IL.6,85	καὶ μάλα τειρόμενοί περ: ἀναγκαίη γὰρ ἐπείγει:
IL.6,86	Ἕκτορ ἀτὰρ σὺ πόλιν δὲ μετέρχεο, εἰπὲ δ' ἔπειτα
IL.6,87	„μητέρι σῇ καὶ ἐμῇ: ἣ δὲ ξυνάγουσα γεραιὰσ“
IL.6,88	νηὸν Ἀθηναίης γλαυκώπιδος ἐν πόλει ἄκρῃ
IL.6,89	οἴξασα κληῗδι θύρας ἱεροῖο δόμοιο
IL.6,90	πέπλον, ὅς οἱ δοκέει χαριέστατος ἠδὲ μέγιστος
IL.6,91	εἶναι ἐνὶ μεγάρῳ καί οἱ πολὺ φίλτατος αὐτῇ,
IL.6,92	„θεῖναι Ἀθηναίης ἐπὶ γούνασιν ἠϋκόμοιο,“
IL.6,93	καί οἱ ὑποσχέσθαι δυοκαίδεκα βοῦς ἐνὶ νηῷ
IL.6,94	ἤνις ἠκέστας ἱερευσέμεν, αἴ κ' ἐλεήσῃ
IL.6,95	ἄστύ τε καὶ Τρώων ἀλόχους καὶ νήπια τέκνα,
IL.6,96	„ὥς κεν Τυδέος υἱὸν ἀπόσχῃ Ἰλίου ἱρῆσ“
IL.6,97	„ἄγριον αἰχμητὴν κρατερὸν μήστωρα φόβοιο,“
IL.6,98	ὃν δὴ ἐγὼ κάρτιστον Ἀχαιῶν φημι γενέσθαι.
IL.6,99	οὐδ' Ἀχιλῆά ποθ' ὧδέ γ' ἐδείδιμεν ὄρχαμον ἀνδρῶν,
IL.6,100	ὅν πέρ φασι θεᾶς ἐξέμμεναι: ἀλλ' ὅδε λίην
IL.6,101	μαίνεται, οὐδέ τίς οἱ δύναται μένος ἰσοφαρίζειν.
IL.6,102	ὣς ἔφαθ', Ἕκτωρ δ' οὔ τι κασιγνήτῳ ἀπίθησεν.
IL.6,103	αὐτίκα δ' ἐξ ὀχέων σὺν τεύχεσιν ἆλτο χαμᾶζε,
IL.6,104	πάλλων δ' ὀξέα δοῦρα κατὰ στρατὸν ᾤχετο πάντῃ
IL.6,105	ὀτρύνων μαχέσασθαι, ἔγειρε δὲ φύλοπιν αἰνήν.
IL.6,106	οἳ δ' ἐλελίχθησαν καὶ ἐναντίοι ἔσταν Ἀχαιῶν:
IL.6,107	Ἀργεῖοι δ' ὑπεχώρησαν, λῆξαν δὲ φόνοιο,
IL.6,108	φὰν δέ τιν' ἀθανάτων ἐξ οὐρανοῦ ἀστερόεντος
IL.6,109	Τρωσὶν ἀλεξήσοντα κατελθέμεν, ὡς ἐλέλιχθεν.
IL.6,110	Ἕκτωρ δὲ Τρώεσσιν ἐκέκλετο μακρὸν ἀΰσας:
IL.6,111	Τρῶες ὑπέρθυμοι τηλεκλειτοί τ' ἐπίκουροι
IL.6,112	ἀνέρες ἔστε φίλοι, μνήσασθε δὲ θούριδος ἀλκῆς,
IL.6,113	ὄφρ' ἂν ἐγὼ βείω προτὶ Ἴλιον, ἠδὲ γέρουσιν
IL.6,114	εἴπω βουλευτῇσι καὶ ἡμετέρῃς ἀλόχοισι
IL.6,115	δαίμοσιν ἀρήσασθαι, ὑποσχέσθαι δ' ἑκατόμβας.
IL.6,116	ὣς ἄρα φωνήσας ἀπέβη κορυθαίολος Ἕκτωρ:
IL.6,117	„ἀμφὶ δέ μιν σφυρὰ τύπτε καὶ αὐχένα δέρμα κελαινὸν“
IL.6,118	ἄντυξ ἣ πυμάτη θέεν ἀσπίδος ὀμφαλοέσσης.
IL.6,119	„γλαῦκος δ' Ἱππολόχοιο πάϊς καὶ Τυδέος υἱὸσ“
IL.6,120	ἐς μέσον ἀμφοτέρων συνίτην μεμαῶτε μάχεσθαι.
IL.6,121	οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντε,
IL.6,122	τὸν πρότερος προσέειπε βοὴν ἀγαθὸς Διομήδης:
IL.6,123	τίς δὲ σύ ἐσσι φέριστε καταθνητῶν ἀνθρώπων;
IL.6,124	οὐ μὲν γάρ ποτ' ὄπωπα μάχῃ ἔνι κυδιανείρῃ
IL.6,125	τὸ πρίν: ἀτὰρ μὲν νῦν γε πολὺ προβέβηκας ἁπάντων
IL.6,126	σῷ θάρσει, ὅ τ' ἐμὸν δολιχόσκιον ἔγχος ἔμεινας:
IL.6,127	δυστήνων δέ τε παῖδες ἐμῷ μένει ἀντιόωσιν.
IL.6,128	„εἰ δέ τις ἀθανάτων γε κατ' οὐρανοῦ εἰλήλουθας,“
IL.6,129	οὐκ ἂν ἔγωγε θεοῖσιν ἐπουρανίοισι μαχοίμην.
IL.6,130	„οὐδὲ γὰρ οὐδὲ Δρύαντος υἱὸς κρατερὸς Λυκόοργοσ“
IL.6,131	δὴν ἦν, ὅς ῥα θεοῖσιν ἐπουρανίοισιν ἔριζεν:
IL.6,132	„ὅς ποτε μαινομένοιο Διωνύσοιο τιθήνασ“
IL.6,133	σεῦε κατ' ἠγάθεον Νυσήϊον: αἳ δ' ἅμα πᾶσαι
IL.6,134	θύσθλα χαμαὶ κατέχευαν ὑπ' ἀνδροφόνοιο Λυκούργου
IL.6,135	„θεινόμεναι βουπλῆγι: Διώνυσος δὲ φοβηθεὶσ“
IL.6,136	δύσεθ' ἁλὸς κατὰ κῦμα, Θέτις δ' ὑπεδέξατο κόλπῳ
IL.6,137	δειδιότα: κρατερὸς γὰρ ἔχε τρόμος ἀνδρὸς ὁμοκλῇ.
IL.6,138	τῷ μὲν ἔπειτ' ὀδύσαντο θεοὶ ῥεῖα ζώοντες,
IL.6,139	καί μιν τυφλὸν ἔθηκε Κρόνου πάϊς: οὐδ' ἄρ' ἔτι δὴν
IL.6,140	ἦν, ἐπεὶ ἀθανάτοισιν ἀπήχθετο πᾶσι θεοῖσιν:
IL.6,141	οὐδ' ἂν ἐγὼ μακάρεσσι θεοῖς ἐθέλοιμι μάχεσθαι.
IL.6,142	εἰ δέ τίς ἐσσι βροτῶν οἳ ἀρούρης καρπὸν ἔδουσιν,
IL.6,143	ἆσσον ἴθ' ὥς κεν θᾶσσον ὀλέθρου πείραθ' ἵκηαι.
IL.6,144	τὸν δ' αὖθ' Ἱππολόχοιο προσηύδα φαίδιμος υἱός:
IL.6,145	Τυδεΐδη μεγάθυμε τί ἢ γενεὴν ἐρεείνεις;
IL.6,146	„οἵη περ φύλλων γενεὴ τοίη δὲ καὶ ἀνδρῶν.“
IL.6,147	φύλλα τὰ μέν τ' ἄνεμος χαμάδις χέει, ἄλλα δέ θ' ὕλη
IL.6,148	τηλεθόωσα φύει, ἔαρος δ' ἐπιγίγνεται ὥρη:
IL.6,149	ὣς ἀνδρῶν γενεὴ ἣ μὲν φύει ἣ δ' ἀπολήγει.
IL.6,150	„εἰ δ' ἐθέλεις καὶ ταῦτα δαήμεναι ὄφρ' ἐῢ εἰδῇσ“
IL.6,151	ἡμετέρην γενεήν, πολλοὶ δέ μιν ἄνδρες ἴσασιν:
IL.6,152	„ἔστι πόλις Ἐφύρη μυχῷ Ἄργεος ἱπποβότοιο,“
IL.6,153	„ἔνθα δὲ Σίσυφος ἔσκεν, ὃ κέρδιστος γένετ' ἀνδρῶν,“
IL.6,154	„Σίσυφος Αἰολίδης: ὃ δ' ἄρα Γλαῦκον τέκεθ' υἱόν,“
IL.6,155	αὐτὰρ Γλαῦκος τίκτεν ἀμύμονα Βελλεροφόντην:
IL.6,156	τῷ δὲ θεοὶ κάλλός τε καὶ ἠνορέην ἐρατεινὴν
IL.6,157	ὤπασαν: αὐτάρ οἱ Προῖτος κακὰ μήσατο θυμῷ,
IL.6,158	ὅς ῥ' ἐκ δήμου ἔλασσεν, ἐπεὶ πολὺ φέρτερος ἦεν,
IL.6,159	Ἀργείων: Ζεὺς γάρ οἱ ὑπὸ σκήπτρῳ ἐδάμασσε.
IL.6,160	„τῷ δὲ γυνὴ Προίτου ἐπεμήνατο δῖ' Ἄντεια“
IL.6,161	κρυπταδίῃ φιλότητι μιγήμεναι: ἀλλὰ τὸν οὔ τι
IL.6,162	πεῖθ' ἀγαθὰ φρονέοντα δαΐφρονα Βελλεροφόντην.
IL.6,163	ἣ δὲ ψευσαμένη Προῖτον βασιλῆα προσηύδα:
IL.6,164	τεθναίης ὦ Προῖτ', ἢ κάκτανε Βελλεροφόντην,
IL.6,165	ὅς μ' ἔθελεν φιλότητι μιγήμεναι οὐκ ἐθελούσῃ.
IL.6,166	ὣς φάτο, τὸν δὲ ἄνακτα χόλος λάβεν οἷον ἄκουσε:
IL.6,167	κτεῖναι μέν ῥ' ἀλέεινε, σεβάσσατο γὰρ τό γε θυμῷ,
IL.6,168	πέμπε δέ μιν Λυκίην δέ, πόρεν δ' ὅ γε σήματα λυγρὰ
IL.6,169	„γράψας ἐν πίνακι πτυκτῷ θυμοφθόρα πολλά,“
IL.6,170	„δεῖξαι δ' ἠνώγειν ᾧ πενθερῷ ὄφρ' ἀπόλοιτο.“
IL.6,171	αὐτὰρ ὁ βῆ Λυκίην δὲ θεῶν ὑπ' ἀμύμονι πομπῇ.
IL.6,172	ἀλλ' ὅτε δὴ Λυκίην ἷξε Ξάνθόν τε ῥέοντα,
IL.6,173	προφρονέως μιν τῖεν ἄναξ Λυκίης εὐρείης:
IL.6,174	„ἐννῆμαρ ξείνισσε καὶ ἐννέα βοῦς ἱέρευσεν.“
IL.6,175	ἀλλ' ὅτε δὴ δεκάτη ἐφάνη ῥοδοδάκτυλος Ἠὼς
IL.6,176	„καὶ τότε μιν ἐρέεινε καὶ ᾔτεε σῆμα ἰδέσθαι“
IL.6,177	ὅττί ῥά οἱ γαμβροῖο πάρα Προίτοιο φέροιτο.
IL.6,178	„αὐτὰρ ἐπεὶ δὴ σῆμα κακὸν παρεδέξατο γαμβροῦ,“
IL.6,179	πρῶτον μέν ῥα Χίμαιραν ἀμαιμακέτην ἐκέλευσε
IL.6,180	πεφνέμεν: ἣ δ' ἄρ' ἔην θεῖον γένος οὐδ' ἀνθρώπων,
IL.6,181	„πρόσθε λέων, ὄπιθεν δὲ δράκων, μέσση δὲ χίμαιρα,“
IL.6,182	δεινὸν ἀποπνείουσα πυρὸς μένος αἰθομένοιο,
IL.6,183	„καὶ τὴν μὲν κατέπεφνε θεῶν τεράεσσι πιθήσας.“
IL.6,184	δεύτερον αὖ Σολύμοισι μαχέσσατο κυδαλίμοισι:
IL.6,185	καρτίστην δὴ τήν γε μάχην φάτο δύμεναι ἀνδρῶν.
IL.6,186	τὸ τρίτον αὖ κατέπεφνεν Ἀμαζόνας ἀντιανείρας.
IL.6,187	τῷ δ' ἄρ' ἀνερχομένῳ πυκινὸν δόλον ἄλλον ὕφαινε:
IL.6,188	κρίνας ἐκ Λυκίης εὐρείης φῶτας ἀρίστους
IL.6,189	„εἷσε λόχον: τοὶ δ' οὔ τι πάλιν οἶκον δὲ νέοντο:“
IL.6,190	πάντας γὰρ κατέπεφνεν ἀμύμων Βελλεροφόντης.
IL.6,191	„ἀλλ' ὅτε δὴ γίγνωσκε θεοῦ γόνον ἠῢν ἐόντα“
IL.6,192	αὐτοῦ μιν κατέρυκε, δίδου δ' ὅ γε θυγατέρα ἥν,
IL.6,193	δῶκε δέ οἱ τιμῆς βασιληΐδος ἥμισυ πάσης:
IL.6,194	„καὶ μέν οἱ Λύκιοι τέμενος τάμον ἔξοχον ἄλλων“
IL.6,195	καλὸν φυταλιῆς καὶ ἀρούρης, ὄφρα νέμοιτο.
IL.6,196	ἣ δ' ἔτεκε τρία τέκνα δαΐφρονι Βελλεροφόντῃ
IL.6,197	Ἴσανδρόν τε καὶ Ἱππόλοχον καὶ Λαοδάμειαν.
IL.6,198	„Λαοδαμείῃ μὲν παρελέξατο μητίετα Ζεύς,“
IL.6,199	„ἣ δ' ἔτεκ' ἀντίθεον Σαρπηδόνα χαλκοκορυστήν.“
IL.6,200	ἀλλ' ὅτε δὴ καὶ κεῖνος ἀπήχθετο πᾶσι θεοῖσιν,
IL.6,201	„ἤτοι ὃ κὰπ πεδίον τὸ Ἀλήϊον οἶος ἀλᾶτο“
IL.6,202	ὃν θυμὸν κατέδων, πάτον ἀνθρώπων ἀλεείνων:
IL.6,203	Ἴσανδρον δέ οἱ υἱὸν Ἄρης ἆτος πολέμοιο
IL.6,204	μαρνάμενον Σολύμοισι κατέκτανε κυδαλίμοισι:
IL.6,205	τὴν δὲ χολωσαμένη χρυσήνιος Ἄρτεμις ἔκτα.
IL.6,206	Ἱππόλοχος δέ μ' ἔτικτε, καὶ ἐκ τοῦ φημι γενέσθαι:
IL.6,207	πέμπε δέ μ' ἐς Τροίην, καί μοι μάλα πόλλ' ἐπέτελλεν
IL.6,208	αἰὲν ἀριστεύειν καὶ ὑπείροχον ἔμμεναι ἄλλων,
IL.6,209	μηδὲ γένος πατέρων αἰσχυνέμεν, οἳ μέγ' ἄριστοι
IL.6,210	„ἔν τ' Ἐφύρῃ ἐγένοντο καὶ ἐν Λυκίῃ εὐρείῃ.“
IL.6,211	ταύτης τοι γενεῆς τε καὶ αἵματος εὔχομαι εἶναι.
IL.6,212	ὣς φάτο, γήθησεν δὲ βοὴν ἀγαθὸς Διομήδης:
IL.6,213	ἔγχος μὲν κατέπηξεν ἐπὶ χθονὶ πουλυβοτείρῃ,
IL.6,214	αὐτὰρ ὃ μειλιχίοισι προσηύδα ποιμένα λαῶν:
IL.6,215	ἦ ῥά νύ μοι ξεῖνος πατρώϊός ἐσσι παλαιός:
IL.6,216	Οἰνεὺς γάρ ποτε δῖος ἀμύμονα Βελλεροφόντην
IL.6,217	ξείνισ' ἐνὶ μεγάροισιν ἐείκοσιν ἤματ' ἐρύξας:
IL.6,218	„οἳ δὲ καὶ ἀλλήλοισι πόρον ξεινήϊα καλά:“
IL.6,219	Οἰνεὺς μὲν ζωστῆρα δίδου φοίνικι φαεινόν,
IL.6,220	Βελλεροφόντης δὲ χρύσεον δέπας ἀμφικύπελλον
IL.6,221	καί μιν ἐγὼ κατέλειπον ἰὼν ἐν δώμασ' ἐμοῖσι.
IL.6,222	Τυδέα δ' οὐ μέμνημαι, ἐπεί μ' ἔτι τυτθὸν ἐόντα
IL.6,223	κάλλιφ', ὅτ' ἐν Θήβῃσιν ἀπώλετο λαὸς Ἀχαιῶν.
IL.6,224	τὼ νῦν σοὶ μὲν ἐγὼ ξεῖνος φίλος Ἄργεϊ μέσσῳ
IL.6,225	εἰμί, σὺ δ' ἐν Λυκίῃ ὅτε κεν τῶν δῆμον ἵκωμαι.
IL.6,226	ἔγχεα δ' ἀλλήλων ἀλεώμεθα καὶ δι' ὁμίλου:
IL.6,227	πολλοὶ μὲν γὰρ ἐμοὶ Τρῶες κλειτοί τ' ἐπίκουροι
IL.6,228	κτείνειν ὅν κε θεός γε πόρῃ καὶ ποσσὶ κιχείω,
IL.6,229	πολλοὶ δ' αὖ σοὶ Ἀχαιοὶ ἐναιρέμεν ὅν κε δύνηαι.
IL.6,230	τεύχεα δ' ἀλλήλοις ἐπαμείψομεν, ὄφρα καὶ οἷδε
IL.6,231	γνῶσιν ὅτι ξεῖνοι πατρώϊοι εὐχόμεθ' εἶναι.
IL.6,232	ὣς ἄρα φωνήσαντε καθ' ἵππων ἀΐξαντε
IL.6,233	χεῖράς τ' ἀλλήλων λαβέτην καὶ πιστώσαντο:
IL.6,234	ἔνθ' αὖτε Γλαύκῳ Κρονίδης φρένας ἐξέλετο Ζεύς,
IL.6,235	ὃς πρὸς Τυδεΐδην Διομήδεα τεύχε' ἄμειβε
IL.6,236	χρύσεα χαλκείων, ἑκατόμβοι' ἐννεαβοίων.
IL.6,237	„ἕκτωρ δ' ὡς Σκαιάς τε πύλας καὶ φηγὸν ἵκανεν,“
IL.6,238	ἀμφ' ἄρα μιν Τρώων ἄλοχοι θέον ἠδὲ θύγατρες
IL.6,239	„εἰρόμεναι παῖδάς τε κασιγνήτους τε ἔτας τε“
IL.6,240	καὶ πόσιας: ὃ δ' ἔπειτα θεοῖς εὔχεσθαι ἀνώγει
IL.6,241	„πάσας ἑξείης: πολλῇσι δὲ κήδε' ἐφῆπτο.“
IL.6,242	ἀλλ' ὅτε δὴ Πριάμοιο δόμον περικαλλέ' ἵκανε
IL.6,243	ξεστῇς αἰθούσῃσι τετυγμένον: αὐτὰρ ἐν αὐτῷ
IL.6,244	πεντήκοντ' ἔνεσαν θάλαμοι ξεστοῖο λίθοιο
IL.6,245	πλησίον ἀλλήλων δεδμημένοι, ἔνθα δὲ παῖδες
IL.6,246	κοιμῶντο Πριάμοιο παρὰ μνηστῇς ἀλόχοισι,
IL.6,247	κουράων δ' ἑτέρωθεν ἐναντίοι ἔνδοθεν αὐλῆς
IL.6,248	„δώδεκ' ἔσαν τέγεοι θάλαμοι ξεστοῖο λίθοιο“
IL.6,249	πλησίον ἀλλήλων δεδμημένοι, ἔνθα δὲ γαμβροὶ
IL.6,250	κοιμῶντο Πριάμοιο παρ' αἰδοίῃς ἀλόχοισιν:
IL.6,251	ἔνθά οἱ ἠπιόδωρος ἐναντίη ἤλυθε μήτηρ
IL.6,252	„Λαοδίκην ἐσάγουσα θυγατρῶν εἶδος ἀρίστην:“
IL.6,253	ἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε:
IL.6,254	τέκνον τίπτε λιπὼν πόλεμον θρασὺν εἰλήλουθας;
IL.6,255	ἦ μάλα δὴ τείρουσι δυσώνυμοι υἷες Ἀχαιῶν
IL.6,256	μαρνάμενοι περὶ ἄστυ: σὲ δ' ἐνθάδε θυμὸς ἀνῆκεν
IL.6,257	„ἐλθόντ' ἐξ ἄκρης πόλιος Διὶ χεῖρας ἀνασχεῖν.“
IL.6,258	ἀλλὰ μέν' ὄφρά κέ τοι μελιηδέα οἶνον ἐνείκω,
IL.6,259	ὡς σπείσῃς Διὶ πατρὶ καὶ ἄλλοις ἀθανάτοισι
IL.6,260	„πρῶτον, ἔπειτα δὲ καὐτὸς ὀνήσεαι αἴ κε πίῃσθα.“
IL.6,261	ἀνδρὶ δὲ κεκμηῶτι μένος μέγα οἶνος ἀέξει,
IL.6,262	„ὡς τύνη κέκμηκας ἀμύνων σοῖσιν ἔτῃσι.“
IL.6,263	τὴν δ' ἠμείβετ' ἔπειτα μέγας κορυθαίολος Ἕκτωρ:
IL.6,264	„μή μοι οἶνον ἄειρε μελίφρονα πότνια μῆτερ,“
IL.6,265	„μή μ' ἀπογυιώσῃς μένεος, ἀλκῆς τε λάθωμαι:“
IL.6,266	χερσὶ δ' ἀνίπτοισιν Διὶ λείβειν αἴθοπα οἶνον
IL.6,267	ἅζομαι: οὐδέ πῃ ἔστι κελαινεφέϊ Κρονίωνι
IL.6,268	αἵματι καὶ λύθρῳ πεπαλαγμένον εὐχετάασθαι.
IL.6,269	ἀλλὰ σὺ μὲν πρὸς νηὸν Ἀθηναίης ἀγελείης
IL.6,270	ἔρχεο σὺν θυέεσσιν ἀολλίσσασα γεραιάς:
IL.6,271	πέπλον δ', ὅς τίς τοι χαριέστατος ἠδὲ μέγιστος
IL.6,272	ἔστιν ἐνὶ μεγάρῳ καί τοι πολὺ φίλτατος αὐτῇ,
IL.6,273	„τὸν θὲς Ἀθηναίης ἐπὶ γούνασιν ἠϋκόμοιο,“
IL.6,274	καί οἱ ὑποσχέσθαι δυοκαίδεκα βοῦς ἐνὶ νηῷ
IL.6,275	ἤνις ἠκέστας ἱερευσέμεν, αἴ κ' ἐλεήσῃ
IL.6,276	ἄστύ τε καὶ Τρώων ἀλόχους καὶ νήπια τέκνα,
IL.6,277	„αἴ κεν Τυδέος υἱὸν ἀπόσχῃ Ἰλίου ἱρῆσ“
IL.6,278	„ἄγριον αἰχμητὴν κρατερὸν μήστωρα φόβοιο.“
IL.6,279	ἀλλὰ σὺ μὲν πρὸς νηὸν Ἀθηναίης ἀγελείης
IL.6,280	ἔρχευ, ἐγὼ δὲ Πάριν μετελεύσομαι ὄφρα καλέσσω
IL.6,281	αἴ κ' ἐθέλῃσ' εἰπόντος ἀκουέμεν: ὥς κέ οἱ αὖθι
IL.6,282	γαῖα χάνοι: μέγα γάρ μιν Ὀλύμπιος ἔτρεφε πῆμα
IL.6,283	Τρωσί τε καὶ Πριάμῳ μεγαλήτορι τοῖό τε παισίν.
IL.6,284	εἰ κεῖνόν γε ἴδοιμι κατελθόντ' Ἄϊδος εἴσω
IL.6,285	„φαίην κε φρέν' ἀτέρπου ὀϊζύος ἐκλελαθέσθαι.“
IL.6,286	ὣς ἔφαθ', ἣ δὲ μολοῦσα ποτὶ μέγαρ' ἀμφιπόλοισι
IL.6,287	κέκλετο: ταὶ δ' ἄρ' ἀόλλισσαν κατὰ ἄστυ γεραιάς.
IL.6,288	αὐτὴ δ' ἐς θάλαμον κατεβήσετο κηώεντα,
IL.6,289	„ἔνθ' ἔσάν οἱ πέπλοι παμποίκιλα ἔργα γυναικῶν“
IL.6,290	Σιδονίων, τὰς αὐτὸς Ἀλέξανδρος θεοειδὴς
IL.6,291	„ἤγαγε Σιδονίηθεν ἐπιπλὼς εὐρέα πόντον,“
IL.6,292	„τὴν ὁδὸν ἣν Ἑλένην περ ἀνήγαγεν εὐπατέρειαν:“
IL.6,293	τῶν ἕν' ἀειραμένη Ἑκάβη φέρε δῶρον Ἀθήνῃ,
IL.6,294	ὃς κάλλιστος ἔην ποικίλμασιν ἠδὲ μέγιστος,
IL.6,295	ἀστὴρ δ' ὣς ἀπέλαμπεν: ἔκειτο δὲ νείατος ἄλλων.
IL.6,296	βῆ δ' ἰέναι, πολλαὶ δὲ μετεσσεύοντο γεραιαί.
IL.6,297	αἳ δ' ὅτε νηὸν ἵκανον Ἀθήνης ἐν πόλει ἄκρῃ,
IL.6,298	τῇσι θύρας ὤϊξε Θεανὼ καλλιπάρῃος
IL.6,299	Κισσηῒς ἄλοχος Ἀντήνορος ἱπποδάμοιο:
IL.6,300	τὴν γὰρ Τρῶες ἔθηκαν Ἀθηναίης ἱέρειαν.
IL.6,301	αἳ δ' ὀλολυγῇ πᾶσαι Ἀθήνῃ χεῖρας ἀνέσχον:
IL.6,302	ἣ δ' ἄρα πέπλον ἑλοῦσα Θεανὼ καλλιπάρῃος
IL.6,303	„θῆκεν Ἀθηναίης ἐπὶ γούνασιν ἠϋκόμοιο,“
IL.6,304	εὐχομένη δ' ἠρᾶτο Διὸς κούρῃ μεγάλοιο:
IL.6,305	πότνι' Ἀθηναίη ἐρυσίπτολι δῖα θεάων
IL.6,306	ἆξον δὴ ἔγχος Διομήδεος, ἠδὲ καὶ αὐτὸν
IL.6,307	πρηνέα δὸς πεσέειν Σκαιῶν προπάροιθε πυλάων,
IL.6,308	ὄφρά τοι αὐτίκα νῦν δυοκαίδεκα βοῦς ἐνὶ νηῷ
IL.6,309	ἤνις ἠκέστας ἱερεύσομεν, αἴ κ' ἐλεήσῃς
IL.6,310	ἄστύ τε καὶ Τρώων ἀλόχους καὶ νήπια τέκνα.
IL.6,311	ὣς ἔφατ' εὐχομένη, ἀνένευε δὲ Παλλὰς Ἀθήνη.
IL.6,312	ὣς αἳ μέν ῥ' εὔχοντο Διὸς κούρῃ μεγάλοιο,
IL.6,313	Ἕκτωρ δὲ πρὸς δώματ' Ἀλεξάνδροιο βεβήκει
IL.6,314	καλά, τά ῥ' αὐτὸς ἔτευξε σὺν ἀνδράσιν οἳ τότ' ἄριστοι
IL.6,315	ἦσαν ἐνὶ Τροίῃ ἐριβώλακι τέκτονες ἄνδρες,
IL.6,316	οἵ οἱ ἐποίησαν θάλαμον καὶ δῶμα καὶ αὐλὴν
IL.6,317	„ἐγγύθι τε Πριάμοιο καὶ Ἕκτορος ἐν πόλει ἄκρῃ.“
IL.6,318	ἔνθ' Ἕκτωρ εἰσῆλθε Διῒ φίλος, ἐν δ' ἄρα χειρὶ
IL.6,319	„ἔγχος ἔχ' ἑνδεκάπηχυ: πάροιθε δὲ λάμπετο δουρὸσ“
IL.6,320	αἰχμὴ χαλκείη, περὶ δὲ χρύσεος θέε πόρκης.
IL.6,321	τὸν δ' εὗρ' ἐν θαλάμῳ περικαλλέα τεύχε' ἕποντα
IL.6,322	ἀσπίδα καὶ θώρηκα, καὶ ἀγκύλα τόξ' ἁφόωντα:
IL.6,323	Ἀργείη δ' Ἑλένη μετ' ἄρα δμῳῇσι γυναιξὶν
IL.6,324	ἧστο καὶ ἀμφιπόλοισι περικλυτὰ ἔργα κέλευε.
IL.6,325	„τὸν δ' Ἕκτωρ νείκεσσεν ἰδὼν αἰσχροῖς ἐπέεσσι:“
IL.6,326	„δαιμόνι' οὐ μὲν καλὰ χόλον τόνδ' ἔνθεο θυμῷ,“
IL.6,327	λαοὶ μὲν φθινύθουσι περὶ πτόλιν αἰπύ τε τεῖχος
IL.6,328	μαρνάμενοι: σέο δ' εἵνεκ' ἀϋτή τε πτόλεμός τε
IL.6,329	ἄστυ τόδ' ἀμφιδέδηε: σὺ δ' ἂν μαχέσαιο καὶ ἄλλῳ,
IL.6,330	ὅν τινά που μεθιέντα ἴδοις στυγεροῦ πολέμοιο.
IL.6,331	„ἀλλ' ἄνα μὴ τάχα ἄστυ πυρὸς δηΐοιο θέρηται.“
IL.6,332	τὸν δ' αὖτε προσέειπεν Ἀλέξανδρος θεοειδής:
IL.6,333	Ἕκτορ ἐπεί με κατ' αἶσαν ἐνείκεσας οὐδ' ὑπὲρ αἶσαν,
IL.6,334	τοὔνεκά τοι ἐρέω: σὺ δὲ σύνθεο καί μευ ἄκουσον:
IL.6,335	„οὔ τοι ἐγὼ Τρώων τόσσον χόλῳ οὐδὲ νεμέσσι“
IL.6,336	ἥμην ἐν θαλάμῳ, ἔθελον δ' ἄχεϊ προτραπέσθαι.
IL.6,337	„νῦν δέ με παρειποῦσ' ἄλοχος μαλακοῖς ἐπέεσσιν“
IL.6,338	ὅρμησ' ἐς πόλεμον: δοκέει δέ μοι ὧδε καὶ αὐτῷ
IL.6,339	λώϊον ἔσσεσθαι: νίκη δ' ἐπαμείβεται ἄνδρας.
IL.6,340	ἀλλ' ἄγε νῦν ἐπίμεινον, Ἀρήϊα τεύχεα δύω:
IL.6,341	ἢ ἴθ', ἐγὼ δὲ μέτειμι: κιχήσεσθαι δέ σ' ὀΐω.
IL.6,342	ὣς φάτο, τὸν δ' οὔ τι προσέφη κορυθαίολος Ἕκτωρ:
IL.6,343	τὸν δ' Ἑλένη μύθοισι προσηύδα μειλιχίοισι:
IL.6,344	δᾶερ ἐμεῖο κυνὸς κακομηχάνου ὀκρυοέσσης,
IL.6,345	ὥς μ' ὄφελ' ἤματι τῷ ὅτε με πρῶτον τέκε μήτηρ
IL.6,346	οἴχεσθαι προφέρουσα κακὴ ἀνέμοιο θύελλα
IL.6,347	εἰς ὄρος ἢ εἰς κῦμα πολυφλοίσβοιο θαλάσσης,
IL.6,348	ἔνθά με κῦμ' ἀπόερσε πάρος τάδε ἔργα γενέσθαι.
IL.6,349	αὐτὰρ ἐπεὶ τάδε γ' ὧδε θεοὶ κακὰ τεκμήραντο,
IL.6,350	ἀνδρὸς ἔπειτ' ὤφελλον ἀμείνονος εἶναι ἄκοιτις,
IL.6,351	ὃς ᾔδη νέμεσίν τε καὶ αἴσχεα πόλλ' ἀνθρώπων.
IL.6,352	τούτῳ δ' οὔτ' ἂρ νῦν φρένες ἔμπεδοι οὔτ' ἄρ' ὀπίσσω
IL.6,353	ἔσσονται: τὼ καί μιν ἐπαυρήσεσθαι ὀΐω.
IL.6,354	ἀλλ' ἄγε νῦν εἴσελθε καὶ ἕζεο τῷδ' ἐπὶ δίφρῳ
IL.6,355	δᾶερ, ἐπεί σε μάλιστα πόνος φρένας ἀμφιβέβηκεν
IL.6,356	εἵνεκ' ἐμεῖο κυνὸς καὶ Ἀλεξάνδρου ἕνεκ' ἄτης,
IL.6,357	οἷσιν ἐπὶ Ζεὺς θῆκε κακὸν μόρον, ὡς καὶ ὀπίσσω
IL.6,358	ἀνθρώποισι πελώμεθ' ἀοίδιμοι ἐσσομένοισι.
IL.6,359	τὴν δ' ἠμείβετ' ἔπειτα μέγας κορυθαίολος Ἕκτωρ
IL.6,360	„μή με κάθιζ' Ἑλένη φιλέουσά περ: οὐδέ με πείσεις:“
IL.6,361	ἤδη γάρ μοι θυμὸς ἐπέσσυται ὄφρ' ἐπαμύνω
IL.6,362	Τρώεσσ', οἳ μέγ' ἐμεῖο ποθὴν ἀπεόντος ἔχουσιν.
IL.6,363	ἀλλὰ σύ γ' ὄρνυθι τοῦτον, ἐπειγέσθω δὲ καὶ αὐτός,
IL.6,364	ὥς κεν ἔμ' ἔντοσθεν πόλιος καταμάρψῃ ἐόντα.
IL.6,365	καὶ γὰρ ἐγὼν οἶκον δὲ ἐλεύσομαι ὄφρα ἴδωμαι
IL.6,366	οἰκῆας ἄλοχόν τε φίλην καὶ νήπιον υἱόν.
IL.6,367	οὐ γὰρ οἶδ' εἰ ἔτι σφιν ὑπότροπος ἵξομαι αὖτις,
IL.6,368	ἦ ἤδη μ' ὑπὸ χερσὶ θεοὶ δαμόωσιν Ἀχαιῶν.
IL.6,369	ὣς ἄρα φωνήσας ἀπέβη κορυθαίολος Ἕκτωρ:
IL.6,370	„αἶψα δ' ἔπειθ' ἵκανε δόμους εὖ ναιετάοντας,“
IL.6,371	οὐδ' εὗρ' Ἀνδρομάχην λευκώλενον ἐν μεγάροισιν,
IL.6,372	ἀλλ' ἥ γε ξὺν παιδὶ καὶ ἀμφιπόλῳ ἐϋπέπλῳ
IL.6,373	πύργῳ ἐφεστήκει γοόωσά τε μυρομένη τε.
IL.6,374	Ἕκτωρ δ' ὡς οὐκ ἔνδον ἀμύμονα τέτμεν ἄκοιτιν
IL.6,375	ἔστη ἐπ' οὐδὸν ἰών, μετὰ δὲ δμῳῇσιν ἔειπεν:
IL.6,376	εἰ δ' ἄγε μοι δμῳαὶ νημερτέα μυθήσασθε:
IL.6,377	πῇ ἔβη Ἀνδρομάχη λευκώλενος ἐκ μεγάροιο;
IL.6,378	ἠέ πῃ ἐς γαλόων ἢ εἰνατέρων ἐϋπέπλων
IL.6,379	ἢ ἐς Ἀθηναίης ἐξοίχεται, ἔνθά περ ἄλλαι
IL.6,380	Τρῳαὶ ἐϋπλόκαμοι δεινὴν θεὸν ἱλάσκονται;
IL.6,381	τὸν δ' αὖτ' ὀτρηρὴ ταμίη πρὸς μῦθον ἔειπεν:
IL.6,382	Ἕκτορ ἐπεὶ μάλ' ἄνωγας ἀληθέα μυθήσασθαι,
IL.6,383	οὔτέ πῃ ἐς γαλόων οὔτ' εἰνατέρων ἐϋπέπλων
IL.6,384	οὔτ' ἐς Ἀθηναίης ἐξοίχεται, ἔνθά περ ἄλλαι
IL.6,385	Τρῳαὶ ἐϋπλόκαμοι δεινὴν θεὸν ἱλάσκονται,
IL.6,386	ἀλλ' ἐπὶ πύργον ἔβη μέγαν Ἰλίου, οὕνεκ' ἄκουσε
IL.6,387	τείρεσθαι Τρῶας, μέγα δὲ κράτος εἶναι Ἀχαιῶν.
IL.6,388	ἣ μὲν δὴ πρὸς τεῖχος ἐπειγομένη ἀφικάνει
IL.6,389	μαινομένῃ ἐϊκυῖα: φέρει δ' ἅμα παῖδα τιθήνη.
IL.6,390	ἦ ῥα γυνὴ ταμίη, ὃ δ' ἀπέσσυτο δώματος Ἕκτωρ
IL.6,391	τὴν αὐτὴν ὁδὸν αὖτις ἐϋκτιμένας κατ' ἀγυιάς.
IL.6,392	εὖτε πύλας ἵκανε διερχόμενος μέγα ἄστυ
IL.6,393	Σκαιάς, τῇ ἄρ' ἔμελλε διεξίμεναι πεδίον δέ,
IL.6,394	ἔνθ' ἄλοχος πολύδωρος ἐναντίη ἦλθε θέουσα
IL.6,395	Ἀνδρομάχη θυγάτηρ μεγαλήτορος Ἠετίωνος
IL.6,396	„Ἠετίων ὃς ἔναιεν ὑπὸ Πλάκῳ ὑληέσσῃ“
IL.6,397	Θήβῃ Ὑποπλακίῃ Κιλίκεσσ' ἄνδρεσσιν ἀνάσσων:
IL.6,398	„τοῦ περ δὴ θυγάτηρ ἔχεθ' Ἕκτορι χαλκοκορυστῇ.“
IL.6,399	ἥ οἱ ἔπειτ' ἤντησ', ἅμα δ' ἀμφίπολος κίεν αὐτῇ
IL.6,400	„παῖδ' ἐπὶ κόλπῳ ἔχουσ' ἀταλάφρονα νήπιον αὔτωσ“
IL.6,401	Ἑκτορίδην ἀγαπητὸν ἀλίγκιον ἀστέρι καλῷ,
IL.6,402	τόν ῥ' Ἕκτωρ καλέεσκε Σκαμάνδριον, αὐτὰρ οἱ ἄλλοι
IL.6,403	„Ἀστυάνακτ': οἶος γὰρ ἐρύετο Ἴλιον Ἕκτωρ.“
IL.6,404	ἤτοι ὃ μὲν μείδησεν ἰδὼν ἐς παῖδα σιωπῇ:
IL.6,405	Ἀνδρομάχη δέ οἱ ἄγχι παρίστατο δάκρυ χέουσα,
IL.6,406	ἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε:
IL.6,407	δαιμόνιε φθίσει σε τὸ σὸν μένος, οὐδ' ἐλεαίρεις
IL.6,408	„παῖδά τε νηπίαχον καὶ ἔμ' ἄμμορον, ἣ τάχα χήρη“
IL.6,409	σεῦ ἔσομαι: τάχα γάρ σε κατακτανέουσιν Ἀχαιοὶ
IL.6,410	πάντες ἐφορμηθέντες: ἐμοὶ δέ κε κέρδιον εἴη
IL.6,411	σεῦ ἀφαμαρτούσῃ χθόνα δύμεναι: οὐ γὰρ ἔτ' ἄλλη
IL.6,412	ἔσται θαλπωρὴ ἐπεὶ ἂν σύ γε πότμον ἐπίσπῃς
IL.6,413	ἀλλ' ἄχε': οὐδέ μοι ἔστι πατὴρ καὶ πότνια μήτηρ.
IL.6,414	ἤτοι γὰρ πατέρ' ἁμὸν ἀπέκτανε δῖος Ἀχιλλεύς,
IL.6,415	„ἐκ δὲ πόλιν πέρσεν Κιλίκων εὖ ναιετάουσαν“
IL.6,416	Θήβην ὑψίπυλον: κατὰ δ' ἔκτανεν Ἠετίωνα,
IL.6,417	„οὐδέ μιν ἐξενάριξε, σεβάσσατο γὰρ τό γε θυμῷ,“
IL.6,418	ἀλλ' ἄρα μιν κατέκηε σὺν ἔντεσι δαιδαλέοισιν
IL.6,419	ἠδ' ἐπὶ σῆμ' ἔχεεν: περὶ δὲ πτελέας ἐφύτευσαν
IL.6,420	νύμφαι ὀρεστιάδες κοῦραι Διὸς αἰγιόχοιο.
IL.6,421	οἳ δέ μοι ἑπτὰ κασίγνητοι ἔσαν ἐν μεγάροισιν
IL.6,422	οἳ μὲν πάντες ἰῷ κίον ἤματι Ἄϊδος εἴσω:
IL.6,423	πάντας γὰρ κατέπεφνε ποδάρκης δῖος Ἀχιλλεὺς
IL.6,424	βουσὶν ἐπ' εἰλιπόδεσσι καὶ ἀργεννῇς ὀΐεσσι.
IL.6,425	μητέρα δ', ἣ βασίλευεν ὑπὸ Πλάκῳ ὑληέσσῃ,
IL.6,426	τὴν ἐπεὶ ἂρ δεῦρ' ἤγαγ' ἅμ' ἄλλοισι κτεάτεσσιν,
IL.6,427	ἂψ ὅ γε τὴν ἀπέλυσε λαβὼν ἀπερείσι' ἄποινα,
IL.6,428	πατρὸς δ' ἐν μεγάροισι βάλ' Ἄρτεμις ἰοχέαιρα.
IL.6,429	Ἕκτορ ἀτὰρ σύ μοί ἐσσι πατὴρ καὶ πότνια μήτηρ
IL.6,430	ἠδὲ κασίγνητος, σὺ δέ μοι θαλερὸς παρακοίτης:
IL.6,431	ἀλλ' ἄγε νῦν ἐλέαιρε καὶ αὐτοῦ μίμν' ἐπὶ πύργῳ,
IL.6,432	μὴ παῖδ' ὀρφανικὸν θήῃς χήρην τε γυναῖκα:
IL.6,433	λαὸν δὲ στῆσον παρ' ἐρινεόν, ἔνθα μάλιστα
IL.6,434	ἀμβατός ἐστι πόλις καὶ ἐπίδρομον ἔπλετο τεῖχος.
IL.6,435	τρὶς γὰρ τῇ γ' ἐλθόντες ἐπειρήσανθ' οἱ ἄριστοι
IL.6,436	ἀμφ' Αἴαντε δύω καὶ ἀγακλυτὸν Ἰδομενῆα
IL.6,437	ἠδ' ἀμφ' Ἀτρεΐδας καὶ Τυδέος ἄλκιμον υἱόν:
IL.6,438	ἤ πού τίς σφιν ἔνισπε θεοπροπίων ἐῢ εἰδώς,
IL.6,439	ἤ νυ καὶ αὐτῶν θυμὸς ἐποτρύνει καὶ ἀνώγει.
IL.6,440	τὴν δ' αὖτε προσέειπε μέγας κορυθαίολος Ἕκτωρ:
IL.6,441	ἦ καὶ ἐμοὶ τάδε πάντα μέλει γύναι: ἀλλὰ μάλ' αἰνῶς
IL.6,442	αἰδέομαι Τρῶας καὶ Τρῳάδας ἑλκεσιπέπλους,
IL.6,443	αἴ κε κακὸς ὣς νόσφιν ἀλυσκάζω πολέμοιο:
IL.6,444	οὐδέ με θυμὸς ἄνωγεν, ἐπεὶ μάθον ἔμμεναι ἐσθλὸς
IL.6,445	αἰεὶ καὶ πρώτοισι μετὰ Τρώεσσι μάχεσθαι
IL.6,446	ἀρνύμενος πατρός τε μέγα κλέος ἠδ' ἐμὸν αὐτοῦ.
IL.6,447	εὖ γὰρ ἐγὼ τόδε οἶδα κατὰ φρένα καὶ κατὰ θυμόν:
IL.6,448	„ἔσσεται ἦμαρ ὅτ' ἄν ποτ' ὀλώλῃ Ἴλιος ἱρὴ“
IL.6,449	καὶ Πρίαμος καὶ λαὸς ἐϋμμελίω Πριάμοιο.
IL.6,450	ἀλλ' οὔ μοι Τρώων τόσσον μέλει ἄλγος ὀπίσσω,
IL.6,451	οὔτ' αὐτῆς Ἑκάβης οὔτε Πριάμοιο ἄνακτος
IL.6,452	οὔτε κασιγνήτων, οἵ κεν πολέες τε καὶ ἐσθλοὶ
IL.6,453	ἐν κονίῃσι πέσοιεν ὑπ' ἀνδράσι δυσμενέεσσιν,
IL.6,454	ὅσσον σεῦ, ὅτε κέν τις Ἀχαιῶν χαλκοχιτώνων
IL.6,455	δακρυόεσσαν ἄγηται ἐλεύθερον ἦμαρ ἀπούρας:
IL.6,456	καί κεν ἐν Ἄργει ἐοῦσα πρὸς ἄλλης ἱστὸν ὑφαίνοις,
IL.6,457	„καί κεν ὕδωρ φορέοις Μεσσηΐδος ἢ Ὑπερείησ“
IL.6,458	πόλλ' ἀεκαζομένη, κρατερὴ δ' ἐπικείσετ' ἀνάγκη:
IL.6,459	„καί ποτέ τις εἴπῃσιν ἰδὼν κατὰ δάκρυ χέουσαν:“
IL.6,460	Ἕκτορος ἧδε γυνὴ ὃς ἀριστεύεσκε μάχεσθαι
IL.6,461	Τρώων ἱπποδάμων ὅτε Ἴλιον ἀμφεμάχοντο.
IL.6,462	ὥς ποτέ τις ἐρέει: σοὶ δ' αὖ νέον ἔσσεται ἄλγος
IL.6,463	χήτεϊ τοιοῦδ' ἀνδρὸς ἀμύνειν δούλιον ἦμαρ.
IL.6,464	„ἀλλά με τεθνηῶτα χυτὴ κατὰ γαῖα καλύπτοι“
IL.6,465	πρίν γέ τι σῆς τε βοῆς σοῦ θ' ἑλκηθμοῖο πυθέσθαι.
IL.6,466	ὣς εἰπὼν οὗ παιδὸς ὀρέξατο φαίδιμος Ἕκτωρ:
IL.6,467	ἂψ δ' ὃ πάϊς πρὸς κόλπον ἐϋζώνοιο τιθήνης
IL.6,468	ἐκλίνθη ἰάχων πατρὸς φίλου ὄψιν ἀτυχθεὶς
IL.6,469	ταρβήσας χαλκόν τε ἰδὲ λόφον ἱππιοχαίτην,
IL.6,470	δεινὸν ἀπ' ἀκροτάτης κόρυθος νεύοντα νοήσας.
IL.6,471	ἐκ δ' ἐγέλασσε πατήρ τε φίλος καὶ πότνια μήτηρ:
IL.6,472	„αὐτίκ' ἀπὸ κρατὸς κόρυθ' εἵλετο φαίδιμος Ἕκτωρ,“
IL.6,473	καὶ τὴν μὲν κατέθηκεν ἐπὶ χθονὶ παμφανόωσαν:
IL.6,474	αὐτὰρ ὅ γ' ὃν φίλον υἱὸν ἐπεὶ κύσε πῆλέ τε χερσὶν
IL.6,475	εἶπε δ' ἐπευξάμενος Διί τ' ἄλλοισίν τε θεοῖσι:
IL.6,476	Ζεῦ ἄλλοι τε θεοὶ δότε δὴ καὶ τόνδε γενέσθαι
IL.6,477	παῖδ' ἐμὸν ὡς καὶ ἐγώ περ ἀριπρεπέα Τρώεσσιν,
IL.6,478	ὧδε βίην τ' ἀγαθόν, καὶ Ἰλίου ἶφι ἀνάσσειν:
IL.6,479	καί ποτέ τις εἴποι πατρός γ' ὅδε πολλὸν ἀμείνων
IL.6,480	ἐκ πολέμου ἀνιόντα: φέροι δ' ἔναρα βροτόεντα
IL.6,481	κτείνας δήϊον ἄνδρα, χαρείη δὲ φρένα μήτηρ.
IL.6,482	ὣς εἰπὼν ἀλόχοιο φίλης ἐν χερσὶν ἔθηκε
IL.6,483	παῖδ' ἑόν: ἣ δ' ἄρα μιν κηώδεϊ δέξατο κόλπῳ
IL.6,484	δακρυόεν γελάσασα: πόσις δ' ἐλέησε νοήσας,
IL.6,485	χειρί τέ μιν κατέρεξεν ἔπος τ' ἔφατ' ἔκ τ' ὀνόμαζε:
IL.6,486	δαιμονίη μή μοί τι λίην ἀκαχίζεο θυμῷ:
IL.6,487	οὐ γάρ τίς μ' ὑπὲρ αἶσαν ἀνὴρ Ἄϊδι προϊάψει:
IL.6,488	μοῖραν δ' οὔ τινά φημι πεφυγμένον ἔμμεναι ἀνδρῶν,
IL.6,489	οὐ κακὸν οὐδὲ μὲν ἐσθλόν, ἐπὴν τὰ πρῶτα γένηται.
IL.6,490	ἀλλ' εἰς οἶκον ἰοῦσα τὰ σ' αὐτῆς ἔργα κόμιζε
IL.6,491	ἱστόν τ' ἠλακάτην τε, καὶ ἀμφιπόλοισι κέλευε
IL.6,492	ἔργον ἐποίχεσθαι: πόλεμος δ' ἄνδρεσσι μελήσει
IL.6,493	πᾶσι, μάλιστα δ' ἐμοί, τοὶ Ἰλίῳ ἐγγεγάασιν.
IL.6,494	ὣς ἄρα φωνήσας κόρυθ' εἵλετο φαίδιμος Ἕκτωρ
IL.6,495	ἵππουριν: ἄλοχος δὲ φίλη οἶκον δὲ βεβήκει
IL.6,496	ἐντροπαλιζομένη, θαλερὸν κατὰ δάκρυ χέουσα.
IL.6,497	αἶψα δ' ἔπειθ' ἵκανε δόμους εὖ ναιετάοντας
IL.6,498	Ἕκτορος ἀνδροφόνοιο, κιχήσατο δ' ἔνδοθι πολλὰς
IL.6,499	ἀμφιπόλους, τῇσιν δὲ γόον πάσῃσιν ἐνῶρσεν.
IL.6,500	αἳ μὲν ἔτι ζωὸν γόον Ἕκτορα ᾧ ἐνὶ οἴκῳ:
IL.6,501	οὐ γάρ μιν ἔτ' ἔφαντο ὑπότροπον ἐκ πολέμοιο
IL.6,502	ἵξεσθαι προφυγόντα μένος καὶ χεῖρας Ἀχαιῶν.
IL.6,503	οὐδὲ Πάρις δήθυνεν ἐν ὑψηλοῖσι δόμοισιν,
IL.6,504	ἀλλ' ὅ γ', ἐπεὶ κατέδυ κλυτὰ τεύχεα ποικίλα χαλκῷ,
IL.6,505	σεύατ' ἔπειτ' ἀνὰ ἄστυ ποσὶ κραιπνοῖσι πεποιθώς.
IL.6,506	„ὡς δ' ὅτε τις στατὸς ἵππος ἀκοστήσας ἐπὶ φάτνῃ“
IL.6,507	„δεσμὸν ἀπορρήξας θείῃ πεδίοιο κροαίνων“
IL.6,508	εἰωθὼς λούεσθαι ἐϋρρεῖος ποταμοῖο
IL.6,509	κυδιόων: ὑψοῦ δὲ κάρη ἔχει, ἀμφὶ δὲ χαῖται
IL.6,510	„ὤμοις ἀΐσσονται: ὃ δ' ἀγλαΐηφι πεποιθὼσ“
IL.6,511	ῥίμφά ἑ γοῦνα φέρει μετά τ' ἤθεα καὶ νομὸν ἵππων:
IL.6,512	„ὣς υἱὸς Πριάμοιο Πάρις κατὰ Περγάμου ἄκρησ“
IL.6,513	τεύχεσι παμφαίνων ὥς τ' ἠλέκτωρ ἐβεβήκει
IL.6,514	„καγχαλόων, ταχέες δὲ πόδες φέρον: αἶψα δ' ἔπειτα“
IL.6,515	Ἕκτορα δῖον ἔτετμεν ἀδελφεὸν εὖτ' ἄρ' ἔμελλε
IL.6,516	στρέψεσθ' ἐκ χώρης ὅθι ᾗ ὀάριζε γυναικί.
IL.6,517	τὸν πρότερος προσέειπεν Ἀλέξανδρος θεοειδής:
IL.6,518	„ἠθεῖ' ἦ μάλα δή σε καὶ ἐσσύμενον κατερύκω“
IL.6,519	δηθύνων, οὐδ' ἦλθον ἐναίσιμον ὡς ἐκέλευες;
IL.6,520	τὸν δ' ἀπαμειβόμενος προσέφη κορυθαίολος Ἕκτωρ:
IL.6,521	δαιμόνι' οὐκ ἄν τίς τοι ἀνὴρ ὃς ἐναίσιμος εἴη
IL.6,522	ἔργον ἀτιμήσειε μάχης, ἐπεὶ ἄλκιμός ἐσσι:
IL.6,523	ἀλλὰ ἑκὼν μεθιεῖς τε καὶ οὐκ ἐθέλεις: τὸ δ' ἐμὸν κῆρ
IL.6,524	ἄχνυται ἐν θυμῷ, ὅθ' ὑπὲρ σέθεν αἴσχε' ἀκούω
IL.6,525	πρὸς Τρώων, οἳ ἔχουσι πολὺν πόνον εἵνεκα σεῖο.
IL.6,526	ἀλλ' ἴομεν: τὰ δ' ὄπισθεν ἀρεσσόμεθ', αἴ κέ ποθι Ζεὺς
IL.6,527	δώῃ ἐπουρανίοισι θεοῖς αἰειγενέτῃσι
IL.6,528	κρητῆρα στήσασθαι ἐλεύθερον ἐν μεγάροισιν
IL.6,529	ἐκ Τροίης ἐλάσαντας ἐϋκνήμιδας Ἀχαιούς.
IL.7,1	ὣς εἰπὼν πυλέων ἐξέσσυτο φαίδιμος Ἕκτωρ,
IL.7,2	τῷ δ' ἅμ' Ἀλέξανδρος κί' ἀδελφεός: ἐν δ' ἄρα θυμῷ
IL.7,3	ἀμφότεροι μέμασαν πολεμίζειν ἠδὲ μάχεσθαι.
IL.7,4	ὡς δὲ θεὸς ναύτῃσιν ἐελδομένοισιν ἔδωκεν
IL.7,5	„οὖρον, ἐπεί κε κάμωσιν ἐϋξέστῃς ἐλάτῃσι“
IL.7,6	„πόντον ἐλαύνοντες, καμάτῳ δ' ὑπὸ γυῖα λέλυνται,“
IL.7,7	ὣς ἄρα τὼ Τρώεσσιν ἐελδομένοισι φανήτην.
IL.7,8	„ἔνθ' ἑλέτην ὃ μὲν υἱὸν Ἀρηϊθόοιο ἄνακτοσ“
IL.7,9	Ἄρνῃ ναιετάοντα Μενέσθιον, ὃν κορυνήτης
IL.7,10	„γείνατ' Ἀρηΐθοος καὶ Φυλομέδουσα βοῶπις:“
IL.7,11	Ἕκτωρ δ' Ἠϊονῆα βάλ' ἔγχεϊ ὀξυόεντι
IL.7,12	„αὐχέν' ὑπὸ στεφάνης εὐχάλκου, λύντο δὲ γυῖα.“
IL.7,13	Γλαῦκος δ' Ἱππολόχοιο πάϊς Λυκίων ἀγὸς ἀνδρῶν
IL.7,14	Ἰφίνοον βάλε δουρὶ κατὰ κρατερὴν ὑσμίνην
IL.7,15	Δεξιάδην ἵππων ἐπιάλμενον ὠκειάων
IL.7,16	„ὦμον: ὃ δ' ἐξ ἵππων χαμάδις πέσε, λύντο δὲ γυῖα.“
IL.7,17	τοὺς δ' ὡς οὖν ἐνόησε θεὰ γλαυκῶπις Ἀθήνη
IL.7,18	Ἀργείους ὀλέκοντας ἐνὶ κρατερῇ ὑσμίνῃ,
IL.7,19	βῆ ῥα κατ' Οὐλύμποιο καρήνων ἀΐξασα
IL.7,20	„Ἴλιον εἰς ἱερήν: τῇ δ' ἀντίος ὄρνυτ' Ἀπόλλων“
IL.7,21	Περγάμου ἐκκατιδών, Τρώεσσι δὲ βούλετο νίκην:
IL.7,22	„ἀλλήλοισι δὲ τώ γε συναντέσθην παρὰ φηγῷ.“
IL.7,23	τὴν πρότερος προσέειπεν ἄναξ Διὸς υἱὸς Ἀπόλλων:
IL.7,24	τίπτε σὺ δ' αὖ μεμαυῖα Διὸς θύγατερ μεγάλοιο
IL.7,25	ἦλθες ἀπ' Οὐλύμποιο, μέγας δέ σε θυμὸς ἀνῆκεν;
IL.7,26	ἦ ἵνα δὴ Δαναοῖσι μάχης ἑτεραλκέα νίκην
IL.7,27	δῷς; ἐπεὶ οὔ τι Τρῶας ἀπολλυμένους ἐλεαίρεις.
IL.7,28	ἀλλ' εἴ μοί τι πίθοιο τό κεν πολὺ κέρδιον εἴη:
IL.7,29	νῦν μὲν παύσωμεν πόλεμον καὶ δηϊοτῆτα
IL.7,30	σήμερον: ὕστερον αὖτε μαχήσοντ' εἰς ὅ κε τέκμωρ
IL.7,31	Ἰλίου εὕρωσιν, ἐπεὶ ὣς φίλον ἔπλετο θυμῷ
IL.7,32	ὑμῖν ἀθανάτῃσι, διαπραθέειν τόδε ἄστυ.
IL.7,33	τὸν δ' αὖτε προσέειπε θεὰ γλαυκῶπις Ἀθήνη:
IL.7,34	ὧδ' ἔστω ἑκάεργε: τὰ γὰρ φρονέουσα καὶ αὐτὴ
IL.7,35	ἦλθον ἀπ' Οὐλύμποιο μετὰ Τρῶας καὶ Ἀχαιούς.
IL.7,36	ἀλλ' ἄγε πῶς μέμονας πόλεμον καταπαυσέμεν ἀνδρῶν;
IL.7,37	τὴν δ' αὖτε προσέειπεν ἄναξ Διὸς υἱὸς Ἀπόλλων:
IL.7,38	Ἕκτορος ὄρσωμεν κρατερὸν μένος ἱπποδάμοιο,
IL.7,39	„ἤν τινά που Δαναῶν προκαλέσσεται οἰόθεν οἶοσ“
IL.7,40	ἀντίβιον μαχέσασθαι ἐν αἰνῇ δηϊοτῆτι,
IL.7,41	„οἳ δέ κ' ἀγασσάμενοι χαλκοκνήμιδες Ἀχαιοὶ“
IL.7,42	οἶον ἐπόρσειαν πολεμίζειν Ἕκτορι δίῳ.
IL.7,43	ὣς ἔφατ', οὐδ' ἀπίθησε θεὰ γλαυκῶπις Ἀθήνη.
IL.7,44	„τῶν δ' Ἕλενος Πριάμοιο φίλος παῖς σύνθετο θυμῷ“
IL.7,45	βουλήν, ἥ ῥα θεοῖσιν ἐφήνδανε μητιόωσι:
IL.7,46	„στῆ δὲ παρ' Ἕκτορ' ἰὼν καί μιν πρὸς μῦθον ἔειπεν:“
IL.7,47	Ἕκτορ υἱὲ Πριάμοιο Διὶ μῆτιν ἀτάλαντε
IL.7,48	ἦ ῥά νύ μοί τι πίθοιο, κασίγνητος δέ τοί εἰμι:
IL.7,49	ἄλλους μὲν κάθισον Τρῶας καὶ πάντας Ἀχαιούς,
IL.7,50	αὐτὸς δὲ προκάλεσσαι Ἀχαιῶν ὅς τις ἄριστος
IL.7,51	ἀντίβιον μαχέσασθαι ἐν αἰνῇ δηϊοτῆτι:
IL.7,52	οὐ γάρ πώ τοι μοῖρα θανεῖν καὶ πότμον ἐπισπεῖν:
IL.7,53	ὣς γὰρ ἐγὼ ὄπ' ἄκουσα θεῶν αἰειγενετάων.
IL.7,54	ὣς ἔφαθ', Ἕκτωρ δ' αὖτε χάρη μέγα μῦθον ἀκούσας,
IL.7,55	καί ῥ' ἐς μέσσον ἰὼν Τρώων ἀνέεργε φάλαγγας,
IL.7,56	μέσσου δουρὸς ἑλών: οἳ δ' ἱδρύνθησαν ἅπαντες.
IL.7,57	κὰδ δ' Ἀγαμέμνων εἷσεν ἐϋκνήμιδας Ἀχαιούς:
IL.7,58	κὰδ δ' ἄρ' Ἀθηναίη τε καὶ ἀργυρότοξος Ἀπόλλων
IL.7,59	ἑζέσθην ὄρνισιν ἐοικότες αἰγυπιοῖσι
IL.7,60	φηγῷ ἐφ' ὑψηλῇ πατρὸς Διὸς αἰγιόχοιο
IL.7,61	ἀνδράσι τερπόμενοι: τῶν δὲ στίχες εἵατο πυκναὶ
IL.7,62	ἀσπίσι καὶ κορύθεσσι καὶ ἔγχεσι πεφρικυῖαι.
IL.7,63	οἵη δὲ Ζεφύροιο ἐχεύατο πόντον ἔπι φρὶξ
IL.7,64	„ὀρνυμένοιο νέον, μελάνει δέ τε πόντος ὑπ' αὐτῆς,“
IL.7,65	τοῖαι ἄρα στίχες εἵατ' Ἀχαιῶν τε Τρώων τε
IL.7,66	ἐν πεδίῳ: Ἕκτωρ δὲ μετ' ἀμφοτέροισιν ἔειπε:
IL.7,67	κέκλυτέ μευ Τρῶες καὶ ἐϋκνήμιδες Ἀχαιοὶ
IL.7,68	ὄφρ' εἴπω τά με θυμὸς ἐνὶ στήθεσσι κελεύει.
IL.7,69	ὅρκια μὲν Κρονίδης ὑψίζυγος οὐκ ἐτέλεσσεν,
IL.7,70	ἀλλὰ κακὰ φρονέων τεκμαίρεται ἀμφοτέροισιν
IL.7,71	εἰς ὅ κεν ἢ ὑμεῖς Τροίην εὔπυργον ἕλητε
IL.7,72	ἢ αὐτοὶ παρὰ νηυσὶ δαμείετε ποντοπόροισιν.
IL.7,73	ὑμῖν δ' ἐν γὰρ ἔασιν ἀριστῆες Παναχαιῶν:
IL.7,74	τῶν νῦν ὅν τινα θυμὸς ἐμοὶ μαχέσασθαι ἀνώγει
IL.7,75	„δεῦρ' ἴτω ἐκ πάντων πρόμος ἔμμεναι Ἕκτορι δίῳ.“
IL.7,76	ὧδε δὲ μυθέομαι, Ζεὺς δ' ἄμμ' ἐπιμάρτυρος ἔστω:
IL.7,77	εἰ μέν κεν ἐμὲ κεῖνος ἕλῃ ταναήκεϊ χαλκῷ,
IL.7,78	τεύχεα συλήσας φερέτω κοίλας ἐπὶ νῆας,
IL.7,79	„σῶμα δὲ οἴκαδ' ἐμὸν δόμεναι πάλιν, ὄφρα πυρός με“
IL.7,80	„Τρῶες καὶ Τρώων ἄλοχοι λελάχωσι θανόντα.“
IL.7,81	εἰ δέ κ' ἐγὼ τὸν ἕλω, δώῃ δέ μοι εὖχος Ἀπόλλων,
IL.7,82	„τεύχεα σύλησας οἴσω προτὶ Ἴλιον ἱρήν,“
IL.7,83	καὶ κρεμόω προτὶ νηὸν Ἀπόλλωνος ἑκάτοιο,
IL.7,84	τὸν δὲ νέκυν ἐπὶ νῆας ἐϋσσέλμους ἀποδώσω,
IL.7,85	ὄφρά ἑ ταρχύσωσι κάρη κομόωντες Ἀχαιοί,
IL.7,86	„σῆμά τέ οἱ χεύωσιν ἐπὶ πλατεῖ Ἑλλησπόντῳ.“
IL.7,87	καί ποτέ τις εἴπῃσι καὶ ὀψιγόνων ἀνθρώπων
IL.7,88	νηῒ πολυκλήϊδι πλέων ἐπὶ οἴνοπα πόντον:
IL.7,89	„ἀνδρὸς μὲν τόδε σῆμα πάλαι κατατεθνηῶτος,“
IL.7,90	ὅν ποτ' ἀριστεύοντα κατέκτανε φαίδιμος Ἕκτωρ.
IL.7,91	ὥς ποτέ τις ἐρέει: τὸ δ' ἐμὸν κλέος οὔ ποτ' ὀλεῖται.
IL.7,92	ὣς ἔφαθ', οἱ δ' ἄρα πάντες ἀκὴν ἐγένοντο σιωπῇ:
IL.7,93	αἴδεσθεν μὲν ἀνήνασθαι, δεῖσαν δ' ὑποδέχθαι:
IL.7,94	ὀψὲ δὲ δὴ Μενέλαος ἀνίστατο καὶ μετέειπε
IL.7,95	νείκει ὀνειδίζων, μέγα δὲ στεναχίζετο θυμῷ:
IL.7,96	ὤ μοι ἀπειλητῆρες Ἀχαιΐδες οὐκέτ' Ἀχαιοί:
IL.7,97	ἦ μὲν δὴ λώβη τάδε γ' ἔσσεται αἰνόθεν αἰνῶς
IL.7,98	εἰ μή τις Δαναῶν νῦν Ἕκτορος ἀντίος εἶσιν.
IL.7,99	ἀλλ' ὑμεῖς μὲν πάντες ὕδωρ καὶ γαῖα γένοισθε
IL.7,100	ἥμενοι αὖθι ἕκαστοι ἀκήριοι ἀκλεὲς αὔτως:
IL.7,101	τῷδε δ' ἐγὼν αὐτὸς θωρήξομαι: αὐτὰρ ὕπερθε
IL.7,102	„νίκης πείρατ' ἔχονται ἐν ἀθανάτοισι θεοῖσιν.“
IL.7,103	ὣς ἄρα φωνήσας κατεδύσετο τεύχεα καλά.
IL.7,104	ἔνθά κέ τοι Μενέλαε φάνη βιότοιο τελευτὴ
IL.7,105	Ἕκτορος ἐν παλάμῃσιν, ἐπεὶ πολὺ φέρτερος ἦεν,
IL.7,106	εἰ μὴ ἀναΐξαντες ἕλον βασιλῆες Ἀχαιῶν,
IL.7,107	αὐτός τ' Ἀτρεΐδης εὐρὺ κρείων Ἀγαμέμνων
IL.7,108	δεξιτερῆς ἕλε χειρὸς ἔπος τ' ἔφατ' ἔκ τ' ὀνόμαζεν:
IL.7,109	ἀφραίνεις Μενέλαε διοτρεφές, οὐδέ τί σε χρὴ
IL.7,110	ταύτης ἀφροσύνης: ἀνὰ δὲ σχέο κηδόμενός περ,
IL.7,111	„μηδ' ἔθελ' ἐξ ἔριδος σεῦ ἀμείνονι φωτὶ μάχεσθαι“
IL.7,112	Ἕκτορι Πριαμίδῃ, τόν τε στυγέουσι καὶ ἄλλοι.
IL.7,113	καὶ δ' Ἀχιλεὺς τούτῳ γε μάχῃ ἔνι κυδιανείρῃ
IL.7,114	ἔρριγ' ἀντιβολῆσαι, ὅ περ σέο πολλὸν ἀμείνων.
IL.7,115	ἀλλὰ σὺ μὲν νῦν ἵζευ ἰὼν μετὰ ἔθνος ἑταίρων,
IL.7,116	„τούτῳ δὲ πρόμον ἄλλον ἀναστήσουσιν Ἀχαιοί.“
IL.7,117	εἴ περ ἀδειής τ' ἐστὶ καὶ εἰ μόθου ἔστ' ἀκόρητος,
IL.7,118	φημί μιν ἀσπασίως γόνυ κάμψειν, αἴ κε φύγῃσι
IL.7,119	δηΐου ἐκ πολέμοιο καὶ αἰνῆς δηϊοτῆτος.
IL.7,120	ὣς εἰπὼν παρέπεισεν ἀδελφειοῦ φρένας ἥρως
IL.7,121	αἴσιμα παρειπών, ὃ δ' ἐπείθετο: τοῦ μὲν ἔπειτα
IL.7,122	γηθόσυνοι θεράποντες ἀπ' ὤμων τεύχε' ἕλοντο:
IL.7,123	Νέστωρ δ' Ἀργείοισιν ἀνίστατο καὶ μετέειπεν:
IL.7,124	ὢ πόποι ἦ μέγα πένθος Ἀχαιΐδα γαῖαν ἱκάνει.
IL.7,125	ἦ κε μέγ' οἰμώξειε γέρων ἱππηλάτα Πηλεὺς
IL.7,126	ἐσθλὸς Μυρμιδόνων βουληφόρος ἠδ' ἀγορητής,
IL.7,127	ὅς ποτέ μ' εἰρόμενος μέγ' ἐγήθεεν ᾧ ἐνὶ οἴκῳ
IL.7,128	πάντων Ἀργείων ἐρέων γενεήν τε τόκον τε.
IL.7,129	τοὺς νῦν εἰ πτώσσοντας ὑφ' Ἕκτορι πάντας ἀκούσαι,
IL.7,130	πολλά κεν ἀθανάτοισι φίλας ἀνὰ χεῖρας ἀείραι
IL.7,131	θυμὸν ἀπὸ μελέων δῦναι δόμον Ἄϊδος εἴσω.
IL.7,132	αἲ γὰρ Ζεῦ τε πάτερ καὶ Ἀθηναίη καὶ Ἄπολλον
IL.7,133	„ἡβῷμ' ὡς ὅτ' ἐπ' ὠκυρόῳ Κελάδοντι μάχοντο“
IL.7,134	ἀγρόμενοι Πύλιοί τε καὶ Ἀρκάδες ἐγχεσίμωροι
IL.7,135	„Φειᾶς πὰρ τείχεσσιν Ἰαρδάνου ἀμφὶ ῥέεθρα.“
IL.7,136	„τοῖσι δ' Ἐρευθαλίων πρόμος ἵστατο ἰσόθεος φὼσ“
IL.7,137	τεύχε' ἔχων ὤμοισιν Ἀρηϊθόοιο ἄνακτος
IL.7,138	„δίου Ἀρηϊθόου, τὸν ἐπίκλησιν κορυνήτην“
IL.7,139	ἄνδρες κίκλησκον καλλίζωνοί τε γυναῖκες
IL.7,140	οὕνεκ' ἄρ' οὐ τόξοισι μαχέσκετο δουρί τε μακρῷ,
IL.7,141	ἀλλὰ σιδηρείῃ κορύνῃ ῥήγνυσκε φάλαγγας.
IL.7,142	τὸν Λυκόοργος ἔπεφνε δόλῳ, οὔ τι κράτεΐ γε,
IL.7,143	στεινωπῷ ἐν ὁδῷ ὅθ' ἄρ' οὐ κορύνη οἱ ὄλεθρον
IL.7,144	χραῖσμε σιδηρείη: πρὶν γὰρ Λυκόοργος ὑποφθὰς
IL.7,145	δουρὶ μέσον περόνησεν, ὃ δ' ὕπτιος οὔδει ἐρείσθη:
IL.7,146	„τεύχεα δ' ἐξενάριξε, τά οἱ πόρε χάλκεος Ἄρης.“
IL.7,147	καὶ τὰ μὲν αὐτὸς ἔπειτα φόρει μετὰ μῶλον Ἄρηος:
IL.7,148	„αὐτὰρ ἐπεὶ Λυκόοργος ἐνὶ μεγάροισιν ἐγήρα,“
IL.7,149	„δῶκε δ' Ἐρευθαλίωνι φίλῳ θεράποντι φορῆναι:“
IL.7,150	τοῦ ὅ γε τεύχε' ἔχων προκαλίζετο πάντας ἀρίστους.
IL.7,151	οἳ δὲ μάλ' ἐτρόμεον καὶ ἐδείδισαν, οὐδέ τις ἔτλη:
IL.7,152	ἀλλ' ἐμὲ θυμὸς ἀνῆκε πολυτλήμων πολεμίζειν
IL.7,153	θάρσεϊ ᾧ: γενεῇ δὲ νεώτατος ἔσκον ἁπάντων:
IL.7,154	καὶ μαχόμην οἱ ἐγώ, δῶκεν δέ μοι εὖχος Ἀθήνη.
IL.7,155	τὸν δὴ μήκιστον καὶ κάρτιστον κτάνον ἄνδρα:
IL.7,156	„πολλὸς γάρ τις ἔκειτο παρήορος ἔνθα καὶ ἔνθα.“
IL.7,157	εἴθ' ὣς ἡβώοιμι, βίη δέ μοι ἔμπεδος εἴη:
IL.7,158	τώ κε τάχ' ἀντήσειε μάχης κορυθαίολος Ἕκτωρ.
IL.7,159	ὑμέων δ' οἵ περ ἔασιν ἀριστῆες Παναχαιῶν
IL.7,160	οὐδ' οἳ προφρονέως μέμαθ' Ἕκτορος ἀντίον ἐλθεῖν.
IL.7,161	„ὣς νείκεσσ' ὃ γέρων, οἳ δ' ἐννέα πάντες ἀνέσταν.“
IL.7,162	ὦρτο πολὺ πρῶτος μὲν ἄναξ ἀνδρῶν Ἀγαμέμνων,
IL.7,163	τῷ δ' ἐπὶ Τυδεΐδης ὦρτο κρατερὸς Διομήδης,
IL.7,164	τοῖσι δ' ἐπ' Αἴαντες θοῦριν ἐπιειμένοι ἀλκήν,
IL.7,165	τοῖσι δ' ἐπ' Ἰδομενεὺς καὶ ὀπάων Ἰδομενῆος
IL.7,166	Μηριόνης ἀτάλαντος Ἐνυαλίῳ ἀνδρειφόντῃ,
IL.7,167	τοῖσι δ' ἐπ' Εὐρύπυλος Εὐαίμονος ἀγλαὸς υἱός,
IL.7,168	ἂν δὲ Θόας Ἀνδραιμονίδης καὶ δῖος Ὀδυσσεύς:
IL.7,169	πάντες ἄρ' οἵ γ' ἔθελον πολεμίζειν Ἕκτορι δίῳ.
IL.7,170	τοῖς δ' αὖτις μετέειπε Γερήνιος ἱππότα Νέστωρ:
IL.7,171	„κλήρῳ νῦν πεπάλασθε διαμπερὲς ὅς κε λάχῃσιν:“
IL.7,172	οὗτος γὰρ δὴ ὀνήσει ἐϋκνήμιδας Ἀχαιούς,
IL.7,173	καὶ δ' αὐτὸς ὃν θυμὸν ὀνήσεται αἴ κε φύγῃσι
IL.7,174	δηΐου ἐκ πολέμοιο καὶ αἰνῆς δηϊοτῆτος.
IL.7,175	„ὣς ἔφαθ', οἳ δὲ κλῆρον ἐσημήναντο ἕκαστος,“
IL.7,176	ἐν δ' ἔβαλον κυνέῃ Ἀγαμέμνονος Ἀτρεΐδαο.
IL.7,177	λαοὶ δ' ἠρήσαντο, θεοῖσι δὲ χεῖρας ἀνέσχον:
IL.7,178	ὧδε δέ τις εἴπεσκεν ἰδὼν εἰς οὐρανὸν εὐρύν:
IL.7,179	Ζεῦ πάτερ ἢ Αἴαντα λαχεῖν, ἢ Τυδέος υἱόν,
IL.7,180	„ἢ αὐτὸν βασιλῆα πολυχρύσοιο Μυκήνης.“
IL.7,181	ὣς ἄρ' ἔφαν, πάλλεν δὲ Γερήνιος ἱππότα Νέστωρ,
IL.7,182	„ἐκ δ' ἔθορε κλῆρος κυνέης ὃν ἄρ' ἤθελον αὐτοὶ“
IL.7,183	Αἴαντος: κῆρυξ δὲ φέρων ἀν' ὅμιλον ἁπάντῃ
IL.7,184	δεῖξ' ἐνδέξια πᾶσιν ἀριστήεσσιν Ἀχαιῶν.
IL.7,185	οἳ δ' οὐ γιγνώσκοντες ἀπηνήναντο ἕκαστος.
IL.7,186	ἀλλ' ὅτε δὴ τὸν ἵκανε φέρων ἀν' ὅμιλον ἁπάντῃ
IL.7,187	„ὅς μιν ἐπιγράψας κυνέῃ βάλε φαίδιμος Αἴας,“
IL.7,188	ἤτοι ὑπέσχεθε χεῖρ', ὃ δ' ἄρ' ἔμβαλεν ἄγχι παραστάς,
IL.7,189	γνῶ δὲ κλήρου σῆμα ἰδών, γήθησε δὲ θυμῷ.
IL.7,190	τὸν μὲν πὰρ πόδ' ἑὸν χαμάδις βάλε φώνησέν τε:
IL.7,191	ὦ φίλοι ἤτοι κλῆρος ἐμός, χαίρω δὲ καὶ αὐτὸς
IL.7,192	θυμῷ, ἐπεὶ δοκέω νικησέμεν Ἕκτορα δῖον.
IL.7,193	ἀλλ' ἄγετ' ὄφρ' ἂν ἐγὼ πολεμήϊα τεύχεα δύω,
IL.7,194	τόφρ' ὑμεῖς εὔχεσθε Διὶ Κρονίωνι ἄνακτι
IL.7,195	σιγῇ ἐφ' ὑμείων ἵνα μὴ Τρῶές γε πύθωνται,
IL.7,196	ἠὲ καὶ ἀμφαδίην, ἐπεὶ οὔ τινα δείδιμεν ἔμπης:
IL.7,197	οὐ γάρ τίς με βίῃ γε ἑκὼν ἀέκοντα δίηται
IL.7,198	οὐδέ τι ἰδρείῃ, ἐπεὶ οὐδ' ἐμὲ νήϊδά γ' οὕτως
IL.7,199	ἔλπομαι ἐν Σαλαμῖνι γενέσθαι τε τραφέμεν τε.
IL.7,200	ὣς ἔφαθ', οἳ δ' εὔχοντο Διὶ Κρονίωνι ἄνακτι:
IL.7,201	ὧδε δέ τις εἴπεσκεν ἰδὼν εἰς οὐρανὸν εὐρύν:
IL.7,202	„Ζεῦ πάτερ Ἴδηθεν μεδέων κύδιστε μέγιστε“
IL.7,203	δὸς νίκην Αἴαντι καὶ ἀγλαὸν εὖχος ἀρέσθαι:
IL.7,204	εἰ δὲ καὶ Ἕκτορά περ φιλέεις καὶ κήδεαι αὐτοῦ,
IL.7,205	ἴσην ἀμφοτέροισι βίην καὶ κῦδος ὄπασσον.
IL.7,206	ὣς ἄρ' ἔφαν, Αἴας δὲ κορύσσετο νώροπι χαλκῷ.
IL.7,207	αὐτὰρ ἐπεὶ δὴ πάντα περὶ χροῒ ἕσσατο τεύχεα,
IL.7,208	σεύατ' ἔπειθ' οἷός τε πελώριος ἔρχεται Ἄρης,
IL.7,209	ὅς τ' εἶσιν πόλεμον δὲ μετ' ἀνέρας οὕς τε Κρονίων
IL.7,210	θυμοβόρου ἔριδος μένεϊ ξυνέηκε μάχεσθαι.
IL.7,211	τοῖος ἄρ' Αἴας ὦρτο πελώριος ἕρκος Ἀχαιῶν
IL.7,212	μειδιόων βλοσυροῖσι προσώπασι: νέρθε δὲ ποσσὶν
IL.7,213	ἤϊε μακρὰ βιβάς, κραδάων δολιχόσκιον ἔγχος.
IL.7,214	τὸν δὲ καὶ Ἀργεῖοι μὲν ἐγήθεον εἰσορόωντες,
IL.7,215	Τρῶας δὲ τρόμος αἰνὸς ὑπήλυθε γυῖα ἕκαστον,
IL.7,216	Ἕκτορί τ' αὐτῷ θυμὸς ἐνὶ στήθεσσι πάτασσεν:
IL.7,217	ἀλλ' οὔ πως ἔτι εἶχεν ὑποτρέσαι οὐδ' ἀναδῦναι
IL.7,218	ἂψ λαῶν ἐς ὅμιλον, ἐπεὶ προκαλέσσατο χάρμῃ.
IL.7,219	Αἴας δ' ἐγγύθεν ἦλθε φέρων σάκος ἠΰτε πύργον
IL.7,220	χάλκεον ἑπταβόειον, ὅ οἱ Τυχίος κάμε τεύχων
IL.7,221	„σκυτοτόμων ὄχ' ἄριστος Ὕλῃ ἔνι οἰκία ναίων,“
IL.7,222	ὅς οἱ ἐποίησεν σάκος αἰόλον ἑπταβόειον
IL.7,223	ταύρων ζατρεφέων, ἐπὶ δ' ὄγδοον ἤλασε χαλκόν.
IL.7,224	τὸ πρόσθε στέρνοιο φέρων Τελαμώνιος Αἴας
IL.7,225	στῆ ῥα μάλ' Ἕκτορος ἐγγύς, ἀπειλήσας δὲ προσηύδα:
IL.7,226	Ἕκτορ νῦν μὲν δὴ σάφα εἴσεαι οἰόθεν οἶος
IL.7,227	οἷοι καὶ Δαναοῖσιν ἀριστῆες μετέασι
IL.7,228	καὶ μετ' Ἀχιλλῆα ῥηξήνορα θυμολέοντα.
IL.7,229	ἀλλ' ὃ μὲν ἐν νήεσσι κορωνίσι ποντοπόροισι
IL.7,230	κεῖτ' ἀπομηνίσας Ἀγαμέμνονι ποιμένι λαῶν:
IL.7,231	ἡμεῖς δ' εἰμὲν τοῖοι οἳ ἂν σέθεν ἀντιάσαιμεν
IL.7,232	καὶ πολέες: ἀλλ' ἄρχε μάχης ἠδὲ πτολέμοιο.
IL.7,233	τὸν δ' αὖτε προσέειπε μέγας κορυθαίολος Ἕκτωρ:
IL.7,234	Αἶαν διογενὲς Τελαμώνιε κοίρανε λαῶν
IL.7,235	μή τί μευ ἠΰτε παιδὸς ἀφαυροῦ πειρήτιζε
IL.7,236	ἠὲ γυναικός, ἣ οὐκ οἶδεν πολεμήϊα ἔργα.
IL.7,237	αὐτὰρ ἐγὼν εὖ οἶδα μάχας τ' ἀνδροκτασίας τε:
IL.7,238	οἶδ' ἐπὶ δεξιά, οἶδ' ἐπ' ἀριστερὰ νωμῆσαι βῶν
IL.7,239	„ἀζαλέην, τό μοι ἔστι ταλαύρινον πολεμίζειν:“
IL.7,240	οἶδα δ' ἐπαΐξαι μόθον ἵππων ὠκειάων:
IL.7,241	οἶδα δ' ἐνὶ σταδίῃ δηΐῳ μέλπεσθαι Ἄρηϊ.
IL.7,242	ἀλλ' οὐ γάρ σ' ἐθέλω βαλέειν τοιοῦτον ἐόντα
IL.7,243	λάθρῃ ὀπιπεύσας, ἀλλ' ἀμφαδόν, αἴ κε τύχωμι.
IL.7,244	ἦ ῥα, καὶ ἀμπεπαλὼν προΐει δολιχόσκιον ἔγχος,
IL.7,245	καὶ βάλεν Αἴαντος δεινὸν σάκος ἑπταβόειον
IL.7,246	ἀκρότατον κατὰ χαλκόν, ὃς ὄγδοος ἦεν ἐπ' αὐτῷ.
IL.7,247	ἓξ δὲ διὰ πτύχας ἦλθε δαΐζων χαλκὸς ἀτειρής,
IL.7,248	ἐν τῇ δ' ἑβδομάτῃ ῥινῷ σχέτο: δεύτερος αὖτε
IL.7,249	Αἴας διογενὴς προΐει δολιχόσκιον ἔγχος,
IL.7,250	καὶ βάλε Πριαμίδαο κατ' ἀσπίδα πάντοσ' ἐΐσην.
IL.7,251	διὰ μὲν ἀσπίδος ἦλθε φαεινῆς ὄβριμον ἔγχος,
IL.7,252	καὶ διὰ θώρηκος πολυδαιδάλου ἠρήρειστο:
IL.7,253	ἀντικρὺ δὲ παραὶ λαπάρην διάμησε χιτῶνα
IL.7,254	ἔγχος: ὃ δ' ἐκλίνθη καὶ ἀλεύατο κῆρα μέλαιναν.
IL.7,255	„τὼ δ' ἐκσπασσαμένω δολίχ' ἔγχεα χερσὶν ἅμ' ἄμφω“
IL.7,256	σύν ῥ' ἔπεσον λείουσιν ἐοικότες ὠμοφάγοισιν
IL.7,257	ἢ συσὶ κάπροισιν, τῶν τε σθένος οὐκ ἀλαπαδνόν.
IL.7,258	Πριαμίδης μὲν ἔπειτα μέσον σάκος οὔτασε δουρί,
IL.7,259	οὐδ' ἔρρηξεν χαλκός, ἀνεγνάμφθη δέ οἱ αἰχμή.
IL.7,260	Αἴας δ' ἀσπίδα νύξεν ἐπάλμενος: ἣ δὲ διαπρὸ
IL.7,261	ἤλυθεν ἐγχείη, στυφέλιξε δέ μιν μεμαῶτα,
IL.7,262	τμήδην δ' αὐχέν' ἐπῆλθε, μέλαν δ' ἀνεκήκιεν αἷμα,
IL.7,263	ἀλλ' οὐδ' ὧς ἀπέληγε μάχης κορυθαίολος Ἕκτωρ,
IL.7,264	ἀλλ' ἀναχασσάμενος λίθον εἵλετο χειρὶ παχείῃ
IL.7,265	κείμενον ἐν πεδίῳ μέλανα τρηχύν τε μέγαν τε:
IL.7,266	τῷ βάλεν Αἴαντος δεινὸν σάκος ἑπταβόειον
IL.7,267	μέσσον ἐπομφάλιον: περιήχησεν δ' ἄρα χαλκός.
IL.7,268	δεύτερος αὖτ' Αἴας πολὺ μείζονα λᾶαν ἀείρας
IL.7,269	ἧκ' ἐπιδινήσας, ἐπέρεισε δὲ ἶν' ἀπέλεθρον,
IL.7,270	εἴσω δ' ἀσπίδ' ἔαξε βαλὼν μυλοειδέϊ πέτρῳ,
IL.7,271	βλάψε δέ οἱ φίλα γούναθ': ὃ δ' ὕπτιος ἐξετανύσθη
IL.7,272	ἀσπίδι ἐγχριμφθείς: τὸν δ' αἶψ' ὤρθωσεν Ἀπόλλων.
IL.7,273	„καί νύ κε δὴ ξιφέεσσ' αὐτοσχεδὸν οὐτάζοντο,“
IL.7,274	εἰ μὴ κήρυκες Διὸς ἄγγελοι ἠδὲ καὶ ἀνδρῶν
IL.7,275	ἦλθον, ὃ μὲν Τρώων, ὃ δ' Ἀχαιῶν χαλκοχιτώνων,
IL.7,276	„Ταλθύβιός τε καὶ Ἰδαῖος πεπνυμένω ἄμφω:“
IL.7,277	μέσσῳ δ' ἀμφοτέρων σκῆπτρα σχέθον, εἶπέ τε μῦθον
IL.7,278	κῆρυξ Ἰδαῖος πεπνυμένα μήδεα εἰδώς:
IL.7,279	μηκέτι παῖδε φίλω πολεμίζετε μηδὲ μάχεσθον:
IL.7,280	ἀμφοτέρω γὰρ σφῶϊ φιλεῖ νεφεληγερέτα Ζεύς,
IL.7,281	ἄμφω δ' αἰχμητά: τό γε δὴ καὶ ἴδμεν ἅπαντες.
IL.7,282	νὺξ δ' ἤδη τελέθει: ἀγαθὸν καὶ νυκτὶ πιθέσθαι.
IL.7,283	τὸν δ' ἀπαμειβόμενος προσέφη Τελαμώνιος Αἴας:
IL.7,284	Ἰδαῖ' Ἕκτορα ταῦτα κελεύετε μυθήσασθαι:
IL.7,285	αὐτὸς γὰρ χάρμῃ προκαλέσσατο πάντας ἀρίστους.
IL.7,286	ἀρχέτω: αὐτὰρ ἐγὼ μάλα πείσομαι ᾗ περ ἂν οὗτος.
IL.7,287	τὸν δ' αὖτε προσέειπε μέγας κορυθαίολος Ἕκτωρ:
IL.7,288	Αἶαν ἐπεί τοι δῶκε θεὸς μέγεθός τε βίην τε
IL.7,289	καὶ πινυτήν, περὶ δ' ἔγχει Ἀχαιῶν φέρτατός ἐσσι,
IL.7,290	νῦν μὲν παυσώμεσθα μάχης καὶ δηϊοτῆτος
IL.7,291	σήμερον: ὕστερον αὖτε μαχησόμεθ' εἰς ὅ κε δαίμων
IL.7,292	ἄμμε διακρίνῃ, δώῃ δ' ἑτέροισί γε νίκην.
IL.7,293	νὺξ δ' ἤδη τελέθει: ἀγαθὸν καὶ νυκτὶ πιθέσθαι,
IL.7,294	ὡς σύ τ' ἐϋφρήνῃς πάντας παρὰ νηυσὶν Ἀχαιούς,
IL.7,295	σούς τε μάλιστα ἔτας καὶ ἑταίρους, οἵ τοι ἔασιν:
IL.7,296	αὐτὰρ ἐγὼ κατὰ ἄστυ μέγα Πριάμοιο ἄνακτος
IL.7,297	Τρῶας ἐϋφρανέω καὶ Τρῳάδας ἑλκεσιπέπλους,
IL.7,298	αἵ τέ μοι εὐχόμεναι θεῖον δύσονται ἀγῶνα.
IL.7,299	δῶρα δ' ἄγ' ἀλλήλοισι περικλυτὰ δώομεν ἄμφω,
IL.7,300	ὄφρά τις ὧδ' εἴπῃσιν Ἀχαιῶν τε Τρώων τε:
IL.7,301	ἠμὲν ἐμαρνάσθην ἔριδος πέρι θυμοβόροιο,
IL.7,302	ἠδ' αὖτ' ἐν φιλότητι διέτμαγεν ἀρθμήσαντε.
IL.7,303	„ὣς ἄρα φωνήσας δῶκε ξίφος ἀργυρόηλον“
IL.7,304	σὺν κολεῷ τε φέρων καὶ ἐϋτμήτῳ τελαμῶνι:
IL.7,305	„Αἴας δὲ ζωστῆρα δίδου φοίνικι φαεινόν.“
IL.7,306	„τὼ δὲ διακρινθέντε ὃ μὲν μετὰ λαὸν Ἀχαιῶν“
IL.7,307	ἤϊ', ὃ δ' ἐς Τρώων ὅμαδον κίε: τοὶ δὲ χάρησαν,
IL.7,308	ὡς εἶδον ζωόν τε καὶ ἀρτεμέα προσιόντα,
IL.7,309	Αἴαντος προφυγόντα μένος καὶ χεῖρας ἀάπτους:
IL.7,310	καί ῥ' ἦγον προτὶ ἄστυ ἀελπτέοντες σόον εἶναι.
IL.7,311	Αἴαντ' αὖθ' ἑτέρωθεν ἐϋκνήμιδες Ἀχαιοὶ
IL.7,312	„εἰς Ἀγαμέμνονα δῖον ἄγον κεχαρηότα νίκῃ.“
IL.7,313	οἳ δ' ὅτε δὴ κλισίῃσιν ἐν Ἀτρεΐδαο γένοντο,
IL.7,314	„τοῖσι δὲ βοῦν ἱέρευσεν ἄναξ ἀνδρῶν Ἀγαμέμνων“
IL.7,315	ἄρσενα πενταέτηρον ὑπερμενέϊ Κρονίωνι.
IL.7,316	τὸν δέρον ἀμφί θ' ἕπον, καί μιν διέχευαν ἅπαντα,
IL.7,317	μίστυλλόν τ' ἄρ' ἐπισταμένως πεῖράν τ' ὀβελοῖσιν,
IL.7,318	ὄπτησάν τε περιφραδέως, ἐρύσαντό τε πάντα.
IL.7,319	„αὐτὰρ ἐπεὶ παύσαντο πόνου τετύκοντό τε δαῖτα,“
IL.7,320	δαίνυντ', οὐδέ τι θυμὸς ἐδεύετο δαιτὸς ἐΐσης:
IL.7,321	νώτοισιν δ' Αἴαντα διηνεκέεσσι γέραιρεν
IL.7,322	ἥρως Ἀτρεΐδης εὐρὺ κρείων Ἀγαμέμνων.
IL.7,323	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
IL.7,324	τοῖς ὁ γέρων πάμπρωτος ὑφαίνειν ἤρχετο μῆτιν
IL.7,325	Νέστωρ, οὗ καὶ πρόσθεν ἀρίστη φαίνετο βουλή:
IL.7,326	ὅ σφιν ἐΰφρονέων ἀγορήσατο καὶ μετέειπεν:
IL.7,327	Ἀτρεΐδη τε καὶ ἄλλοι ἀριστῆες Παναχαιῶν,
IL.7,328	„πολλοὶ γὰρ τεθνᾶσι κάρη κομόωντες Ἀχαιοί,“
IL.7,329	τῶν νῦν αἷμα κελαινὸν ἐΰρροον ἀμφὶ Σκάμανδρον
IL.7,330	„ἐσκέδασ' ὀξὺς Ἄρης, ψυχαὶ δ' Ἄϊδος δὲ κατῆλθον:“
IL.7,331	τώ σε χρὴ πόλεμον μὲν ἅμ' ἠοῖ παῦσαι Ἀχαιῶν,
IL.7,332	αὐτοὶ δ' ἀγρόμενοι κυκλήσομεν ἐνθάδε νεκροὺς
IL.7,333	„βουσὶ καὶ ἡμιόνοισιν: ἀτὰρ κατακήομεν αὐτοὺσ“
IL.7,334	τυτθὸν ἀπὸ πρὸ νεῶν, ὥς κ' ὀστέα παισὶν ἕκαστος
IL.7,335	οἴκαδ' ἄγῃ ὅτ' ἂν αὖτε νεώμεθα πατρίδα γαῖαν.
IL.7,336	τύμβον δ' ἀμφὶ πυρὴν ἕνα χεύομεν ἐξαγαγόντες
IL.7,337	ἄκριτον ἐκ πεδίου: ποτὶ δ' αὐτὸν δείμομεν ὦκα
IL.7,338	πύργους ὑψηλοὺς εἶλαρ νηῶν τε καὶ αὐτῶν.
IL.7,339	„ἐν δ' αὐτοῖσι πύλας ποιήσομεν εὖ ἀραρυίας,“
IL.7,340	ὄφρα δι' αὐτάων ἱππηλασίη ὁδὸς εἴη:
IL.7,341	ἔκτοσθεν δὲ βαθεῖαν ὀρύξομεν ἐγγύθι τάφρον,
IL.7,342	ἥ χ' ἵππον καὶ λαὸν ἐρυκάκοι ἀμφὶς ἐοῦσα,
IL.7,343	μή ποτ' ἐπιβρίση πόλεμος Τρώων ἀγερώχων.
IL.7,344	ὣς ἔφαθ', οἳ δ' ἄρα πάντες ἐπῄνησαν βασιλῆες.
IL.7,345	„Τρώων αὖτ' ἀγορὴ γένετ' Ἰλίου ἐν πόλει ἄκρῃ“
IL.7,346	δεινὴ τετρηχυῖα, παρὰ Πριάμοιο θύρῃσι:
IL.7,347	τοῖσιν δ' Ἀντήνωρ πεπνυμένος ἦρχ' ἀγορεύειν:
IL.7,348	κέκλυτέ μευ Τρῶες καὶ Δάρδανοι ἠδ' ἐπίκουροι,
IL.7,349	ὄφρ' εἴπω τά με θυμὸς ἐνὶ στήθεσσι κελεύει.
IL.7,350	δεῦτ' ἄγετ' Ἀργείην Ἑλένην καὶ κτήμαθ' ἅμ' αὐτῇ
IL.7,351	δώομεν Ἀτρεΐδῃσιν ἄγειν: νῦν δ' ὅρκια πιστὰ
IL.7,352	ψευσάμενοι μαχόμεσθα: τὼ οὔ νύ τι κέρδιον ἡμῖν
IL.7,353	ἔλπομαι ἐκτελέεσθαι, ἵνα μὴ ῥέξομεν ὧδε.
IL.7,354	ἤτοι ὅ γ' ὣς εἰπὼν κατ' ἄρ' ἕζετο: τοῖσι δ' ἀνέστη
IL.7,355	δῖος Ἀλέξανδρος Ἑλένης πόσις ἠϋκόμοιο,
IL.7,356	ὅς μιν ἀμειβόμενος ἔπεα πτερόεντα προσηύδα:
IL.7,357	Ἀντῆνορ σὺ μὲν οὐκέτ' ἐμοὶ φίλα ταῦτ' ἀγορεύεις:
IL.7,358	οἶσθα καὶ ἄλλον μῦθον ἀμείνονα τοῦδε νοῆσαι.
IL.7,359	εἰ δ' ἐτεὸν δὴ τοῦτον ἀπὸ σπουδῆς ἀγορεύεις,
IL.7,360	ἐξ ἄρα δή τοι ἔπειτα θεοὶ φρένας ὤλεσαν αὐτοί.
IL.7,361	αὐτὰρ ἐγὼ Τρώεσσι μεθ' ἱπποδάμοις ἀγορεύσω:
IL.7,362	ἀντικρὺ δ' ἀπόφημι γυναῖκα μὲν οὐκ ἀποδώσω:
IL.7,363	κτήματα δ' ὅσσ' ἀγόμην ἐξ Ἄργεος ἡμέτερον δῶ
IL.7,364	πάντ' ἐθέλω δόμεναι καὶ οἴκοθεν ἄλλ' ἐπιθεῖναι.
IL.7,365	ἤτοι ὅ γ' ὣς εἰπὼν κατ' ἄρ' ἕζετο: τοῖσι δ' ἀνέστη
IL.7,366	Δαρδανίδης Πρίαμος, θεόφιν μήστωρ ἀτάλαντος,
IL.7,367	ὅ σφιν ἐΰφρονέων ἀγορήσατο καὶ μετέειπε:
IL.7,368	κέκλυτέ μευ Τρῶες καὶ Δάρδανοι ἠδ' ἐπίκουροι,
IL.7,369	ὄφρ' εἴπω τά με θυμὸς ἐνὶ στήθεσσι κελεύει.
IL.7,370	νῦν μὲν δόρπον ἕλεσθε κατὰ πτόλιν ὡς τὸ πάρος περ,
IL.7,371	καὶ φυλακῆς μνήσασθε καὶ ἐγρήγορθε ἕκαστος:
IL.7,372	ἠῶθεν δ' Ἰδαῖος ἴτω κοίλας ἐπὶ νῆας
IL.7,373	εἰπέμεν Ἀτρεΐδῃς Ἀγαμέμνονι καὶ Μενελάῳ
IL.7,374	μῦθον Ἀλεξάνδροιο, τοῦ εἵνεκα νεῖκος ὄρωρε:
IL.7,375	καὶ δὲ τόδ' εἰπέμεναι πυκινὸν ἔπος, αἴ κ' ἐθέλωσι
IL.7,376	παύσασθαι πολέμοιο δυσηχέος, εἰς ὅ κε νεκροὺς
IL.7,377	κήομεν: ὕστερον αὖτε μαχησόμεθ' εἰς ὅ κε δαίμων
IL.7,378	ἄμμε διακρίνῃ, δώῃ δ' ἑτέροισί γε νίκην.
IL.7,379	ὣς ἔφαθ', οἳ δ' ἄρα τοῦ μάλα μὲν κλύον ἠδ' ἐπίθοντο:
IL.7,380	δόρπον ἔπειθ' εἵλοντο κατὰ στρατὸν ἐν τελέεσσιν:
IL.7,381	ἠῶθεν δ' Ἰδαῖος ἔβη κοίλας ἐπὶ νῆας:
IL.7,382	τοὺς δ' εὗρ' εἰν ἀγορῇ Δαναοὺς θεράποντας Ἄρηος
IL.7,383	νηῒ πάρα πρύμνῃ Ἀγαμέμνονος: αὐτὰρ ὃ τοῖσι
IL.7,384	στὰς ἐν μέσσοισιν μετεφώνεεν ἠπύτα κῆρυξ:
IL.7,385	Ἀτρεΐδη τε καὶ ἄλλοι ἀριστῆες Παναχαιῶν
IL.7,386	ἠνώγει Πρίαμός τε καὶ ἄλλοι Τρῶες ἀγαυοὶ
IL.7,387	εἰπεῖν, αἴ κέ περ ὔμμι φίλον καὶ ἡδὺ γένοιτο,
IL.7,388	μῦθον Ἀλεξάνδροιο, τοῦ εἵνεκα νεῖκος ὄρωρε:
IL.7,389	κτήματα μὲν ὅσ' Ἀλέξανδρος κοίλῃς ἐνὶ νηυσὶν
IL.7,390	„ἠγάγετο Τροίηνδ': ὡς πρὶν ὤφελλ' ἀπολέσθαι:“
IL.7,391	πάντ' ἐθέλει δόμεναι καὶ οἴκοθεν ἄλλ' ἐπιθεῖναι:
IL.7,392	„κουριδίην δ' ἄλοχον Μενελάου κυδαλίμοιο“
IL.7,393	„οὔ φησιν δώσειν: ἦ μὴν Τρῶές γε κέλονται.“
IL.7,394	καὶ δὲ τόδ' ἠνώγεον εἰπεῖν ἔπος αἴ κ' ἐθέλητε
IL.7,395	παύσασθαι πολέμοιο δυσηχέος εἰς ὅ κε νεκροὺς
IL.7,396	κήομεν: ὕστερον αὖτε μαχησόμεθ' εἰς ὅ κε δαίμων
IL.7,397	ἄμμε διακρίνῃ, δώῃ δ' ἑτέροισί γε νίκην.
IL.7,398	ὣς ἔφαθ', οἳ δ' ἄρα πάντες ἀκὴν ἐγένοντο σιωπῇ:
IL.7,399	ὀψὲ δὲ δὴ μετέειπε βοὴν ἀγαθὸς Διομήδης:
IL.7,400	μήτ' ἄρ τις νῦν κτήματ' Ἀλεξάνδροιο δεχέσθω
IL.7,401	μήθ' Ἑλένην: γνωτὸν δὲ καὶ ὃς μάλα νήπιός ἐστιν
IL.7,402	ὡς ἤδη Τρώεσσιν ὀλέθρου πείρατ' ἐφῆπται.
IL.7,403	ὣς ἔφαθ', οἳ δ' ἄρα πάντες ἐπίαχον υἷες Ἀχαιῶν
IL.7,404	μῦθον ἀγασσάμενοι Διομήδεος ἱπποδάμοιο:
IL.7,405	καὶ τότ' ἄρ' Ἰδαῖον προσέφη κρείων Ἀγαμέμνων:
IL.7,406	Ἰδαῖ' ἤτοι μῦθον Ἀχαιῶν αὐτὸς ἀκούεις
IL.7,407	„ὥς τοι ὑποκρίνονται: ἐμοὶ δ' ἐπιανδάνει οὕτωσ“
IL.7,408	ἀμφὶ δὲ νεκροῖσιν κατακαιέμεν οὔ τι μεγαίρω:
IL.7,409	οὐ γάρ τις φειδὼ νεκύων κατατεθνηώτων
IL.7,410	γίγνετ' ἐπεί κε θάνωσι πυρὸς μειλισσέμεν ὦκα.
IL.7,411	ὅρκια δὲ Ζεὺς ἴστω ἐρίγδουπος πόσις Ἥρης.
IL.7,412	ὣς εἰπὼν τὸ σκῆπτρον ἀνέσχεθε πᾶσι θεοῖσιν,
IL.7,413	„ἄψορρον δ' Ἰδαῖος ἔβη προτὶ Ἴλιον ἱρήν.“
IL.7,414	οἳ δ' ἕατ' εἰν ἀγορῇ Τρῶες καὶ Δαρδανίωνες
IL.7,415	πάντες ὁμηγερέες, ποτιδέγμενοι ὁππότ' ἄρ' ἔλθοι
IL.7,416	Ἰδαῖος: ὃ δ' ἄρ' ἦλθε καὶ ἀγγελίην ἀπέειπε
IL.7,417	στὰς ἐν μέσσοισιν: τοὶ δ' ὁπλίζοντο μάλ' ὦκα,
IL.7,418	ἀμφότερον νέκυάς τ' ἀγέμεν ἕτεροι δὲ μεθ' ὕλην:
IL.7,419	Ἀργεῖοι δ' ἑτέρωθεν ἐϋσσέλμων ἀπὸ νηῶν
IL.7,420	ὀτρύνοντο νέκυς τ' ἀγέμεν, ἕτεροι δὲ μεθ' ὕλην.
IL.7,421	ἠέλιος μὲν ἔπειτα νέον προσέβαλλεν ἀρούρας
IL.7,422	ἐξ ἀκαλαρρείταο βαθυρρόου Ὠκεανοῖο
IL.7,423	οὐρανὸν εἰσανιών: οἳ δ' ἤντεον ἀλλήλοισιν.
IL.7,424	ἔνθα διαγνῶναι χαλεπῶς ἦν ἄνδρα ἕκαστον:
IL.7,425	ἀλλ' ὕδατι νίζοντες ἄπο βρότον αἱματόεντα
IL.7,426	δάκρυα θερμὰ χέοντες ἀμαξάων ἐπάειραν.
IL.7,427	οὐδ' εἴα κλαίειν Πρίαμος μέγας: οἳ δὲ σιωπῇ
IL.7,428	νεκροὺς πυρκαϊῆς ἐπινήνεον ἀχνύμενοι κῆρ,
IL.7,429	„ἐν δὲ πυρὶ πρήσαντες ἔβαν προτὶ Ἴλιον ἱρήν.“
IL.7,430	ὣς δ' αὔτως ἑτέρωθεν ἐϋκνήμιδες Ἀχαιοὶ
IL.7,431	νεκροὺς πυρκαϊῆς ἐπινήνεον ἀχνύμενοι κῆρ,
IL.7,432	ἐν δὲ πυρὶ πρήσαντες ἔβαν κοίλας ἐπὶ νῆας.
IL.7,433	„ἦμος δ' οὔτ' ἄρ πω ἠώς, ἔτι δ' ἀμφιλύκη νύξ,“
IL.7,434	τῆμος ἄρ' ἀμφὶ πυρὴν κριτὸς ἔγρετο λαὸς Ἀχαιῶν,
IL.7,435	τύμβον δ' ἀμφ' αὐτὴν ἕνα ποίεον ἐξαγαγόντες
IL.7,436	„ἄκριτον ἐκ πεδίου, ποτὶ δ' αὐτὸν τεῖχος ἔδειμαν“
IL.7,437	πύργους θ' ὑψηλούς, εἶλαρ νηῶν τε καὶ αὐτῶν.
IL.7,438	ἐν δ' αὐτοῖσι πύλας ἐνεποίεον εὖ ἀραρυίας,
IL.7,439	ὄφρα δι' αὐτάων ἱππηλασίη ὁδὸς εἴη:
IL.7,440	ἔκτοσθεν δὲ βαθεῖαν ἐπ' αὐτῷ τάφρον ὄρυξαν
IL.7,441	εὐρεῖαν μεγάλην, ἐν δὲ σκόλοπας κατέπηξαν.
IL.7,442	ὣς οἳ μὲν πονέοντο κάρη κομόωντες Ἀχαιοί:
IL.7,443	οἳ δὲ θεοὶ πὰρ Ζηνὶ καθήμενοι ἀστεροπητῇ
IL.7,444	θηεῦντο μέγα ἔργον Ἀχαιῶν χαλκοχιτώνων.
IL.7,445	τοῖσι δὲ μύθων ἦρχε Ποσειδάων ἐνοσίχθων:
IL.7,446	Ζεῦ πάτερ, ἦ ῥά τίς ἐστι βροτῶν ἐπ' ἀπείρονα γαῖαν
IL.7,447	„ὅς τις ἔτ' ἀθανάτοισι νόον καὶ μῆτιν ἐνίψει;“
IL.7,448	οὐχ ὁράᾳς ὅτι δ' αὖτε κάρη κομόωντες Ἀχαιοὶ
IL.7,449	τεῖχος ἐτειχίσσαντο νεῶν ὕπερ, ἀμφὶ δὲ τάφρον
IL.7,450	ἤλασαν, οὐδὲ θεοῖσι δόσαν κλειτὰς ἑκατόμβας;
IL.7,451	τοῦ δ' ἤτοι κλέος ἔσται ὅσον τ' ἐπικίδναται ἠώς:
IL.7,452	τοῦ δ' ἐπιλήσονται τὸ ἐγὼ καὶ Φοῖβος Ἀπόλλων
IL.7,453	„ἥρῳ Λαομέδοντι πολίσσαμεν ἀθλήσαντε.“
IL.7,454	τὸν δὲ μέγ' ὀχθήσας προσέφη νεφεληγερέτα Ζεύς:
IL.7,455	ὢ πόποι ἐννοσίγαι' εὐρυσθενές, οἷον ἔειπες.
IL.7,456	ἄλλος κέν τις τοῦτο θεῶν δείσειε νόημα,
IL.7,457	ὃς σέο πολλὸν ἀφαυρότερος χεῖράς τε μένος τε:
IL.7,458	σὸν δ' ἤτοι κλέος ἔσται ὅσον τ' ἐπικίδναται ἠώς.
IL.7,459	ἄγρει μὰν ὅτ' ἂν αὖτε κάρη κομόωντες Ἀχαιοὶ
IL.7,460	οἴχωνται σὺν νηυσὶ φίλην ἐς πατρίδα γαῖαν
IL.7,461	τεῖχος ἀναρρήξας τὸ μὲν εἰς ἅλα πᾶν καταχεῦαι,
IL.7,462	αὖτις δ' ἠϊόνα μεγάλην ψαμάθοισι καλύψαι,
IL.7,463	ὥς κέν τοι μέγα τεῖχος ἀμαλδύνηται Ἀχαιῶν.
IL.7,464	ὣς οἳ μὲν τοιαῦτα πρὸς ἀλλήλους ἀγόρευον,
IL.7,465	„δύσετο δ' ἠέλιος, τετέλεστο δὲ ἔργον Ἀχαιῶν,“
IL.7,466	βουφόνεον δὲ κατὰ κλισίας καὶ δόρπον ἕλοντο.
IL.7,467	νῆες δ' ἐκ Λήμνοιο παρέσταν οἶνον ἄγουσαι
IL.7,468	πολλαί, τὰς προέηκεν Ἰησονίδης Εὔνηος,
IL.7,469	τόν ῥ' ἔτεχ' Ὑψιπύλη ὑπ' Ἰήσονι ποιμένι λαῶν.
IL.7,470	χωρὶς δ' Ἀτρεΐδῃς Ἀγαμέμνονι καὶ Μενελάῳ
IL.7,471	δῶκεν Ἰησονίδης ἀγέμεν μέθυ χίλια μέτρα.
IL.7,472	ἔνθεν οἰνίζοντο κάρη κομόωντες Ἀχαιοί,
IL.7,473	„ἄλλοι μὲν χαλκῷ, ἄλλοι δ' αἴθωνι σιδήρῳ,“
IL.7,474	„ἄλλοι δὲ ῥινοῖς, ἄλλοι δ' αὐτῇσι βόεσσιν,“
IL.7,475	ἄλλοι δ' ἀνδραπόδεσσι: τίθεντο δὲ δαῖτα θάλειαν.
IL.7,476	παννύχιοι μὲν ἔπειτα κάρη κομόωντες Ἀχαιοὶ
IL.7,477	δαίνυντο, Τρῶες δὲ κατὰ πτόλιν ἠδ' ἐπίκουροι:
IL.7,478	παννύχιος δέ σφιν κακὰ μήδετο μητίετα Ζεὺς
IL.7,479	σμερδαλέα κτυπέων: τοὺς δὲ χλωρὸν δέος ᾕρει:
IL.7,480	οἶνον δ' ἐκ δεπάων χαμάδις χέον, οὐδέ τις ἔτλη
IL.7,481	πρὶν πιέειν πρὶν λεῖψαι ὑπερμενέϊ Κρονίωνι.
IL.7,482	κοιμήσαντ' ἄρ' ἔπειτα καὶ ὕπνου δῶρον ἕλοντο.
IL.8,1	Ἠὼς μὲν κροκόπεπλος ἐκίδνατο πᾶσαν ἐπ' αἶαν,
IL.8,2	Ζεὺς δὲ θεῶν ἀγορὴν ποιήσατο τερπικέραυνος
IL.8,3	„ἀκροτάτῃ κορυφῇ πολυδειράδος Οὐλύμποιο:“
IL.8,4	αὐτὸς δέ σφ' ἀγόρευε, θεοὶ δ' ὑπὸ πάντες ἄκουον:
IL.8,5	κέκλυτέ μευ πάντες τε θεοὶ πᾶσαί τε θέαιναι,
IL.8,6	ὄφρ' εἴπω τά με θυμὸς ἐνὶ στήθεσσι κελεύει.
IL.8,7	μήτέ τις οὖν θήλεια θεὸς τό γε μήτέ τις ἄρσην
IL.8,8	πειράτω διακέρσαι ἐμὸν ἔπος, ἀλλ' ἅμα πάντες
IL.8,9	αἰνεῖτ', ὄφρα τάχιστα τελευτήσω τάδε ἔργα.
IL.8,10	ὃν δ' ἂν ἐγὼν ἀπάνευθε θεῶν ἐθέλοντα νοήσω
IL.8,11	ἐλθόντ' ἢ Τρώεσσιν ἀρηγέμεν ἢ Δαναοῖσι
IL.8,12	πληγεὶς οὐ κατὰ κόσμον ἐλεύσεται Οὔλυμπον δέ:
IL.8,13	ἤ μιν ἑλὼν ῥίψω ἐς Τάρταρον ἠερόεντα
IL.8,14	τῆλε μάλ', ἧχι βάθιστον ὑπὸ χθονός ἐστι βέρεθρον,
IL.8,15	ἔνθα σιδήρειαί τε πύλαι καὶ χάλκεος οὐδός,
IL.8,16	„τόσσον ἔνερθ' Ἀΐδεω ὅσον οὐρανός ἐστ' ἀπὸ γαίης:“
IL.8,17	γνώσετ' ἔπειθ' ὅσον εἰμὶ θεῶν κάρτιστος ἁπάντων.
IL.8,18	εἰ δ' ἄγε πειρήσασθε θεοὶ ἵνα εἴδετε πάντες:
IL.8,19	„σειρὴν χρυσείην ἐξ οὐρανόθεν κρεμάσαντεσ“
IL.8,20	πάντες τ' ἐξάπτεσθε θεοὶ πᾶσαί τε θέαιναι:
IL.8,21	ἀλλ' οὐκ ἂν ἐρύσαιτ' ἐξ οὐρανόθεν πεδίον δὲ
IL.8,22	„Ζῆν' ὕπατον μήστωρ', οὐδ' εἰ μάλα πολλὰ κάμοιτε.“
IL.8,23	ἀλλ' ὅτε δὴ καὶ ἐγὼ πρόφρων ἐθέλοιμι ἐρύσσαι,
IL.8,24	αὐτῇ κεν γαίῃ ἐρύσαιμ' αὐτῇ τε θαλάσσῃ:
IL.8,25	σειρὴν μέν κεν ἔπειτα περὶ ῥίον Οὐλύμποιο
IL.8,26	δησαίμην, τὰ δέ κ' αὖτε μετήορα πάντα γένοιτο.
IL.8,27	τόσσον ἐγὼ περί τ' εἰμὶ θεῶν περί τ' εἴμ' ἀνθρώπων.
IL.8,28	ὣς ἔφαθ', οἱ δ' ἄρα πάντες ἀκὴν ἐγένοντο σιωπῇ
IL.8,29	μῦθον ἀγασσάμενοι: μάλα γὰρ κρατερῶς ἀγόρευσεν.
IL.8,30	ὀψὲ δὲ δὴ μετέειπε θεὰ γλαυκῶπις Ἀθήνη:
IL.8,31	ὦ πάτερ ἡμέτερε Κρονίδη ὕπατε κρειόντων
IL.8,32	εὖ νυ καὶ ἡμεῖς ἴδμεν ὅ τοι σθένος οὐκ ἐπιεικτόν:
IL.8,33	ἀλλ' ἔμπης Δαναῶν ὀλοφυρόμεθ' αἰχμητάων,
IL.8,34	οἵ κεν δὴ κακὸν οἶτον ἀναπλήσαντες ὄλωνται.
IL.8,35	ἀλλ' ἤτοι πολέμου μὲν ἀφεξόμεθ' ὡς σὺ κελεύεις:
IL.8,36	βουλὴν δ' Ἀργείοις ὑποθησόμεθ' ἥ τις ὀνήσει,
IL.8,37	ὡς μὴ πάντες ὄλωνται ὀδυσσαμένοιο τεοῖο.
IL.8,38	τὴν δ' ἐπιμειδήσας προσέφη νεφεληγερέτα Ζεύς:
IL.8,39	θάρσει Τριτογένεια φίλον τέκος: οὔ νύ τι θυμῷ
IL.8,40	πρόφρονι μυθέομαι, ἐθέλω δέ τοι ἤπιος εἶναι.
IL.8,41	ὣς εἰπὼν ὑπ' ὄχεσφι τιτύσκετο χαλκόποδ' ἵππω
IL.8,42	ὠκυπέτα χρυσέῃσιν ἐθείρῃσιν κομόωντε,
IL.8,43	„χρυσὸν δ' αὐτὸς ἔδυνε περὶ χροΐ, γέντο δ' ἱμάσθλην“
IL.8,44	χρυσείην εὔτυκτον, ἑοῦ δ' ἐπεβήσετο δίφρου,
IL.8,45	μάστιξεν δ' ἐλάαν: τὼ δ' οὐκ ἀέκοντε πετέσθην
IL.8,46	„μεσσηγὺς γαίης τε καὶ οὐρανοῦ ἀστερόεντος.“
IL.8,47	„Ἴδην δ' ἵκανεν πολυπίδακα μητέρα θηρῶν“
IL.8,48	Γάργαρον, ἔνθά τέ οἱ τέμενος βωμός τε θυήεις.
IL.8,49	ἔνθ' ἵππους ἔστησε πατὴρ ἀνδρῶν τε θεῶν τε
IL.8,50	λύσας ἐξ ὀχέων, κατὰ δ' ἠέρα πουλὺν ἔχευεν.
IL.8,51	αὐτὸς δ' ἐν κορυφῇσι καθέζετο κύδεϊ γαίων
IL.8,52	εἰσορόων Τρώων τε πόλιν καὶ νῆας Ἀχαιῶν.
IL.8,53	οἳ δ' ἄρα δεῖπνον ἕλοντο κάρη κομόωντες Ἀχαιοὶ
IL.8,54	ῥίμφα κατὰ κλισίας, ἀπὸ δ' αὐτοῦ θωρήσσοντο.
IL.8,55	Τρῶες δ' αὖθ' ἑτέρωθεν ἀνὰ πτόλιν ὁπλίζοντο
IL.8,56	„παυρότεροι: μέμασαν δὲ καὶ ὧς ὑσμῖνι μάχεσθαι“
IL.8,57	χρειοῖ ἀναγκαίῃ, πρό τε παίδων καὶ πρὸ γυναικῶν.
IL.8,58	„πᾶσαι δ' ὠΐγνυντο πύλαι, ἐκ δ' ἔσσυτο λαός,“
IL.8,59	πεζοί θ' ἱππῆές τε: πολὺς δ' ὀρυμαγδὸς ὀρώρει.
IL.8,60	„οἳ δ' ὅτε δή ῥ' ἐς χῶρον ἕνα ξυνιόντες ἵκοντο“
IL.8,61	σύν ῥ' ἔβαλον ῥινούς, σὺν δ' ἔγχεα καὶ μένε' ἀνδρῶν
IL.8,62	„χαλκεοθωρήκων: ἀτὰρ ἀσπίδες ὀμφαλόεσσαι“
IL.8,63	ἔπληντ' ἀλλήλῃσι, πολὺς δ' ὀρυμαγδὸς ὀρώρει.
IL.8,64	ἔνθα δ' ἅμ' οἰμωγή τε καὶ εὐχωλὴ πέλεν ἀνδρῶν
IL.8,65	„ὀλλύντων τε καὶ ὀλλυμένων, ῥέε δ' αἵματι γαῖα.“
IL.8,66	„ὄφρα μὲν ἠὼς ἦν καὶ ἀέξετο ἱερὸν ἦμαρ,“
IL.8,67	τόφρα μάλ' ἀμφοτέρων βέλε' ἥπτετο, πῖπτε δὲ λαός.
IL.8,68	„ἦμος δ' Ἠέλιος μέσον οὐρανὸν ἀμφιβεβήκει,“
IL.8,69	καὶ τότε δὴ χρύσεια πατὴρ ἐτίταινε τάλαντα:
IL.8,70	„ἐν δ' ἐτίθει δύο κῆρε τανηλεγέος θανάτοιο“
IL.8,71	Τρώων θ' ἱπποδάμων καὶ Ἀχαιῶν χαλκοχιτώνων,
IL.8,72	ἕλκε δὲ μέσσα λαβών: ῥέπε δ' αἴσιμον ἦμαρ Ἀχαιῶν.
IL.8,73	αἳ μὲν Ἀχαιῶν κῆρες ἐπὶ χθονὶ πουλυβοτείρῃ
IL.8,74	ἑζέσθην, Τρώων δὲ πρὸς οὐρανὸν εὐρὺν ἄερθεν:
IL.8,75	αὐτὸς δ' ἐξ Ἴδης μεγάλ' ἔκτυπε, δαιόμενον δὲ
IL.8,76	ἧκε σέλας μετὰ λαὸν Ἀχαιῶν: οἳ δὲ ἰδόντες
IL.8,77	θάμβησαν, καὶ πάντας ὑπὸ χλωρὸν δέος εἷλεν.
IL.8,78	ἔνθ' οὔτ' Ἰδομενεὺς τλῆ μίμνειν οὔτ' Ἀγαμέμνων,
IL.8,79	οὔτε δύ' Αἴαντες μενέτην θεράποντες Ἄρηος:
IL.8,80	Νέστωρ οἶος ἔμιμνε Γερήνιος οὖρος Ἀχαιῶν
IL.8,81	οὔ τι ἑκών, ἀλλ' ἵππος ἐτείρετο, τὸν βάλεν ἰῷ
IL.8,82	δῖος Ἀλέξανδρος Ἑλένης πόσις ἠϋκόμοιο
IL.8,83	ἄκρην κὰκ κορυφήν, ὅθι τε πρῶται τρίχες ἵππων
IL.8,84	κρανίῳ ἐμπεφύασι, μάλιστα δὲ καίριόν ἐστιν.
IL.8,85	ἀλγήσας δ' ἀνέπαλτο, βέλος δ' εἰς ἐγκέφαλον δῦ,
IL.8,86	σὺν δ' ἵππους ἐτάραξε κυλινδόμενος περὶ χαλκῷ.
IL.8,87	ὄφρ' ὁ γέρων ἵπποιο παρηορίας ἀπέταμνε
IL.8,88	φασγάνῳ ἀΐσσων, τόφρ' Ἕκτορος ὠκέες ἵπποι
IL.8,89	„ἦλθον ἀν' ἰωχμὸν θρασὺν ἡνίοχον φορέοντεσ“
IL.8,90	Ἕκτορα: καί νύ κεν ἔνθ' ὁ γέρων ἀπὸ θυμὸν ὄλεσσεν
IL.8,91	εἰ μὴ ἄρ' ὀξὺ νόησε βοὴν ἀγαθὸς Διομήδης:
IL.8,92	σμερδαλέον δ' ἐβόησεν ἐποτρύνων Ὀδυσῆα:
IL.8,93	διογενὲς Λαερτιάδη πολυμήχαν' Ὀδυσσεῦ
IL.8,94	πῇ φεύγεις μετὰ νῶτα βαλὼν κακὸς ὣς ἐν ὁμίλῳ;
IL.8,95	μή τίς τοι φεύγοντι μεταφρένῳ ἐν δόρυ πήξῃ:
IL.8,96	ἀλλὰ μέν' ὄφρα γέροντος ἀπώσομεν ἄγριον ἄνδρα.
IL.8,97	„ὣς ἔφατ', οὐδ' ἐσάκουσε πολύτλας δῖος Ὀδυσσεύς,“
IL.8,98	ἀλλὰ παρήϊξεν κοίλας ἐπὶ νῆας Ἀχαιῶν.
IL.8,99	„Τυδεΐδης δ' αὐτός περ ἐὼν προμάχοισιν ἐμίχθη,“
IL.8,100	στῆ δὲ πρόσθ' ἵππων Νηληϊάδαο γέροντος,
IL.8,101	καί μιν φωνήσας ἔπεα πτερόεντα προσηύδα:
IL.8,102	ὦ γέρον ἦ μάλα δή σε νέοι τείρουσι μαχηταί,
IL.8,103	σὴ δὲ βίη λέλυται, χαλεπὸν δέ σε γῆρας ὀπάζει,
IL.8,104	ἠπεδανὸς δέ νύ τοι θεράπων, βραδέες δέ τοι ἵπποι.
IL.8,105	ἀλλ' ἄγ' ἐμῶν ὀχέων ἐπιβήσεο, ὄφρα ἴδηαι
IL.8,106	„οἷοι Τρώϊοι ἵπποι ἐπιστάμενοι πεδίοιο“
IL.8,107	„κραιπνὰ μάλ' ἔνθα καὶ ἔνθα διωκέμεν ἠδὲ φέβεσθαι,“
IL.8,108	οὕς ποτ' ἀπ' Αἰνείαν ἑλόμην μήστωρε φόβοιο.
IL.8,109	„τούτω μὲν θεράποντε κομείτων, τώδε δὲ νῶϊ“
IL.8,110	Τρωσὶν ἐφ' ἱπποδάμοις ἰθύνομεν, ὄφρα καὶ Ἕκτωρ
IL.8,111	εἴσεται εἰ καὶ ἐμὸν δόρυ μαίνεται ἐν παλάμῃσιν.
IL.8,112	ὣς ἔφατ', οὐδ' ἀπίθησε Γερήνιος ἱππότα Νέστωρ.
IL.8,113	Νεστορέας μὲν ἔπειθ' ἵππους θεράποντε κομείτην
IL.8,114	„ἴφθιμοι Σθένελός τε καὶ Εὐρυμέδων ἀγαπήνωρ.“
IL.8,115	τὼ δ' εἰς ἀμφοτέρω Διομήδεος ἅρματα βήτην:
IL.8,116	Νέστωρ δ' ἐν χείρεσσι λάβ' ἡνία σιγαλόεντα,
IL.8,117	μάστιξεν δ' ἵππους: τάχα δ' Ἕκτορος ἄγχι γένοντο.
IL.8,118	τοῦ δ' ἰθὺς μεμαῶτος ἀκόντισε Τυδέος υἱός:
IL.8,119	καὶ τοῦ μέν ῥ' ἀφάμαρτεν, ὃ δ' ἡνίοχον θεράποντα
IL.8,120	υἱὸν ὑπερθύμου Θηβαίου Ἠνιοπῆα
IL.8,121	ἵππων ἡνί' ἔχοντα βάλε στῆθος παρὰ μαζόν.
IL.8,122	ἤριπε δ' ἐξ ὀχέων, ὑπερώησαν δέ οἱ ἵπποι
IL.8,123	ὠκύποδες: τοῦ δ' αὖθι λύθη ψυχή τε μένος τε.
IL.8,124	„Ἕκτορα δ' αἰνὸν ἄχος πύκασε φρένας ἡνιόχοιο:“
IL.8,125	„τὸν μὲν ἔπειτ' εἴασε καὶ ἀχνύμενός περ ἑταίρου“
IL.8,126	κεῖσθαι, ὃ δ' ἡνίοχον μέθεπε θρασύν: οὐδ' ἄρ' ἔτι δὴν
IL.8,127	ἵππω δευέσθην σημάντορος: αἶψα γὰρ εὗρεν
IL.8,128	Ἰφιτίδην Ἀρχεπτόλεμον θρασύν, ὅν ῥα τόθ' ἵππων
IL.8,129	ὠκυπόδων ἐπέβησε, δίδου δέ οἱ ἡνία χερσίν.
IL.8,130	„ἔνθά κε λοιγὸς ἔην καὶ ἀμήχανα ἔργα γένοντο,“
IL.8,131	„καί νύ κε σήκασθεν κατὰ Ἴλιον ἠΰτε ἄρνες,“
IL.8,132	εἰ μὴ ἄρ' ὀξὺ νόησε πατὴρ ἀνδρῶν τε θεῶν τε:
IL.8,133	βροντήσας δ' ἄρα δεινὸν ἀφῆκ' ἀργῆτα κεραυνόν,
IL.8,134	κὰδ δὲ πρόσθ' ἵππων Διομήδεος ἧκε χαμᾶζε:
IL.8,135	δεινὴ δὲ φλὸξ ὦρτο θεείου καιομένοιο,
IL.8,136	τὼ δ' ἵππω δείσαντε καταπτήτην ὑπ' ὄχεσφι:
IL.8,137	Νέστορα δ' ἐκ χειρῶν φύγον ἡνία σιγαλόεντα,
IL.8,138	δεῖσε δ' ὅ γ' ἐν θυμῷ, Διομήδεα δὲ προσέειπε:
IL.8,139	Τυδεΐδη ἄγε δ' αὖτε φόβον δ' ἔχε μώνυχας ἵππους.
IL.8,140	ἦ οὐ γιγνώσκεις ὅ τοι ἐκ Διὸς οὐχ ἕπετ' ἀλκή;
IL.8,141	νῦν μὲν γὰρ τούτῳ Κρονίδης Ζεὺς κῦδος ὀπάζει
IL.8,142	σήμερον: ὕστερον αὖτε καὶ ἡμῖν, αἴ κ' ἐθέλῃσι,
IL.8,143	δώσει: ἀνὴρ δέ κεν οὔ τι Διὸς νόον εἰρύσσαιτο
IL.8,144	οὐδὲ μάλ' ἴφθιμος, ἐπεὶ ἦ πολὺ φέρτερός ἐστι.
IL.8,145	τὸν δ' ἠμείβετ' ἔπειτα βοὴν ἀγαθὸς Διομήδης:
IL.8,146	ναὶ δὴ ταῦτά γε πάντα γέρον κατὰ μοῖραν ἔειπες:
IL.8,147	ἀλλὰ τόδ' αἰνὸν ἄχος κραδίην καὶ θυμὸν ἱκάνει:
IL.8,148	Ἕκτωρ γάρ ποτε φήσει ἐνὶ Τρώεσσ' ἀγορεύων:
IL.8,149	„Τυδεΐδης ὑπ' ἐμεῖο φοβεύμενος ἵκετο νῆας.“
IL.8,150	„ὥς ποτ' ἀπειλήσει: τότε μοι χάνοι εὐρεῖα χθών.“
IL.8,151	τὸν δ' ἠμείβετ' ἔπειτα Γερήνιος ἱππότα Νέστωρ:
IL.8,152	ὤ μοι Τυδέος υἱὲ δαΐφρονος, οἷον ἔειπες.
IL.8,153	εἴ περ γάρ σ' Ἕκτωρ γε κακὸν καὶ ἀνάλκιδα φήσει,
IL.8,154	ἀλλ' οὐ πείσονται Τρῶες καὶ Δαρδανίωνες
IL.8,155	καὶ Τρώων ἄλοχοι μεγαθύμων ἀσπιστάων,
IL.8,156	τάων ἐν κονίῃσι βάλες θαλεροὺς παρακοίτας.
IL.8,157	ὣς ἄρα φωνήσας φύγαδε τράπε μώνυχας ἵππους
IL.8,158	αὖτις ἀν' ἰωχμόν: ἐπὶ δὲ Τρῶές τε καὶ Ἕκτωρ
IL.8,159	ἠχῇ θεσπεσίῃ βέλεα στονόεντα χέοντο.
IL.8,160	τῷ δ' ἐπὶ μακρὸν ἄϋσε μέγας κορυθαίολος Ἕκτωρ:
IL.8,161	Τυδεΐδη περὶ μέν σε τίον Δαναοὶ ταχύπωλοι
IL.8,162	ἕδρῃ τε κρέασίν τε ἰδὲ πλείοις δεπάεσσι:
IL.8,163	„νῦν δέ σ' ἀτιμήσουσι: γυναικὸς ἄρ' ἀντὶ τέτυξο.“
IL.8,164	ἔρρε κακὴ γλήνη, ἐπεὶ οὐκ εἴξαντος ἐμεῖο
IL.8,165	πύργων ἡμετέρων ἐπιβήσεαι, οὐδὲ γυναῖκας
IL.8,166	ἄξεις ἐν νήεσσι: πάρος τοι δαίμονα δώσω.
IL.8,167	ὣς φάτο, Τυδεΐδης δὲ διάνδιχα μερμήριξεν
IL.8,168	„ἵππους τε στρέψαι καὶ ἐναντίβιον μαχέσασθαι.“
IL.8,169	τρὶς μὲν μερμήριξε κατὰ φρένα καὶ κατὰ θυμόν,
IL.8,170	τρὶς δ' ἄρ' ἀπ' Ἰδαίων ὀρέων κτύπε μητίετα Ζεὺς
IL.8,171	σῆμα τιθεὶς Τρώεσσι μάχης ἑτεραλκέα νίκην.
IL.8,172	Ἕκτωρ δὲ Τρώεσσιν ἐκέκλετο μακρὸν ἀΰσας:
IL.8,173	Τρῶες καὶ Λύκιοι καὶ Δάρδανοι ἀγχιμαχηταὶ
IL.8,174	ἀνέρες ἔστε φίλοι, μνήσασθε δὲ θούριδος ἀλκῆς.
IL.8,175	γιγνώσκω δ' ὅτι μοι πρόφρων κατένευσε Κρονίων
IL.8,176	νίκην καὶ μέγα κῦδος, ἀτὰρ Δαναοῖσί γε πῆμα:
IL.8,177	νήπιοι οἳ ἄρα δὴ τάδε τείχεα μηχανόωντο
IL.8,178	ἀβλήχρ' οὐδενόσωρα: τὰ δ' οὐ μένος ἁμὸν ἐρύξει:
IL.8,179	ἵπποι δὲ ῥέα τάφρον ὑπερθορέονται ὀρυκτήν.
IL.8,180	ἀλλ' ὅτε κεν δὴ νηυσὶν ἔπι γλαφυρῇσι γένωμαι,
IL.8,181	μνημοσύνη τις ἔπειτα πυρὸς δηΐοιο γενέσθω,
IL.8,182	ὡς πυρὶ νῆας ἐνιπρήσω, κτείνω δὲ καὶ αὐτοὺς
IL.8,183	Ἀργείους παρὰ νηυσὶν ἀτυζομένους ὑπὸ καπνοῦ.
IL.8,184	ὣς εἰπὼν ἵπποισιν ἐκέκλετο φώνησέν τε:
IL.8,185	Ξάνθέ τε καὶ σὺ Πόδαργε καὶ Αἴθων Λάμπέ τε δῖε
IL.8,186	„νῦν μοι τὴν κομιδὴν ἀποτίνετον, ἣν μάλα πολλὴν“
IL.8,187	Ἀνδρομάχη θυγάτηρ μεγαλήτορος Ἠετίωνος
IL.8,188	ὑμῖν πὰρ προτέροισι μελίφρονα πυρὸν ἔθηκεν
IL.8,189	οἶνόν τ' ἐγκεράσασα πιεῖν, ὅτε θυμὸς ἀνώγοι,
IL.8,190	ἢ ἐμοί, ὅς πέρ οἱ θαλερὸς πόσις εὔχομαι εἶναι.
IL.8,191	ἀλλ' ἐφομαρτεῖτον καὶ σπεύδετον ὄφρα λάβωμεν
IL.8,192	ἀσπίδα Νεστορέην, τῆς νῦν κλέος οὐρανὸν ἵκει
IL.8,193	„πᾶσαν χρυσείην ἔμεναι, κανόνας τε καὶ αὐτήν,“
IL.8,194	αὐτὰρ ἀπ' ὤμοιιν Διομήδεος ἱπποδάμοιο
IL.8,195	δαιδάλεον θώρηκα, τὸν Ἥφαιστος κάμε τεύχων.
IL.8,196	εἰ τούτω κε λάβοιμεν, ἐελποίμην κεν Ἀχαιοὺς
IL.8,197	αὐτονυχὶ νηῶν ἐπιβησέμεν ὠκειάων.
IL.8,198	ὣς ἔφατ' εὐχόμενος, νεμέσησε δὲ πότνια Ἥρη,
IL.8,199	„σείσατο δ' εἰνὶ θρόνῳ, ἐλέλιξε δὲ μακρὸν Ὄλυμπον,“
IL.8,200	καί ῥα Ποσειδάωνα μέγαν θεὸν ἀντίον ηὔδα:
IL.8,201	ὢ πόποι ἐννοσίγαι' εὐρυσθενές, οὐδέ νυ σοί περ
IL.8,202	ὀλλυμένων Δαναῶν ὀλοφύρεται ἐν φρεσὶ θυμός.
IL.8,203	οἳ δέ τοι εἰς Ἑλίκην τε καὶ Αἰγὰς δῶρ' ἀνάγουσι
IL.8,204	πολλά τε καὶ χαρίεντα: σὺ δέ σφισι βούλεο νίκην.
IL.8,205	εἴ περ γάρ κ' ἐθέλοιμεν, ὅσοι Δαναοῖσιν ἀρωγοί,
IL.8,206	„Τρῶας ἀπώσασθαι καὶ ἐρυκέμεν εὐρύοπα Ζῆν,“
IL.8,207	αὐτοῦ κ' ἔνθ' ἀκάχοιτο καθήμενος οἶος ἐν Ἴδῃ.
IL.8,208	τὴν δὲ μέγ' ὀχθήσας προσέφη κρείων ἐνοσίχθων:
IL.8,209	„Ἥρη ἀπτοεπὲς ποῖον τὸν μῦθον ἔειπες.“
IL.8,210	οὐκ ἂν ἔγωγ' ἐθέλοιμι Διὶ Κρονίωνι μάχεσθαι
IL.8,211	ἡμέας τοὺς ἄλλους, ἐπεὶ ἦ πολὺ φέρτερός ἐστιν.
IL.8,212	ὣς οἳ μὲν τοιαῦτα πρὸς ἀλλήλους ἀγόρευον:
IL.8,213	τῶν δ' ὅσον ἐκ νηῶν ἀπὸ πύργου τάφρος ἔεργε
IL.8,214	πλῆθεν ὁμῶς ἵππων τε καὶ ἀνδρῶν ἀσπιστάων
IL.8,215	εἰλομένων: εἴλει δὲ θοῷ ἀτάλαντος Ἄρηϊ
IL.8,216	Ἕκτωρ Πριαμίδης, ὅτε οἱ Ζεὺς κῦδος ἔδωκε.
IL.8,217	καί νύ κ' ἐνέπρησεν πυρὶ κηλέῳ νῆας ἐΐσας,
IL.8,218	εἰ μὴ ἐπὶ φρεσὶ θῆκ' Ἀγαμέμνονι πότνια Ἥρη
IL.8,219	αὐτῷ ποιπνύσαντι θοῶς ὀτρῦναι Ἀχαιούς.
IL.8,220	βῆ δ' ἰέναι παρά τε κλισίας καὶ νῆας Ἀχαιῶν
IL.8,221	„πορφύρεον μέγα φᾶρος ἔχων ἐν χειρὶ παχείῃ,“
IL.8,222	στῆ δ' ἐπ' Ὀδυσσῆος μεγακήτεϊ νηῒ μελαίνῃ,
IL.8,223	ἥ ῥ' ἐν μεσσάτῳ ἔσκε γεγωνέμεν ἀμφοτέρωσε,
IL.8,224	ἠμὲν ἐπ' Αἴαντος κλισίας Τελαμωνιάδαο
IL.8,225	ἠδ' ἐπ' Ἀχιλλῆος, τοί ῥ' ἔσχατα νῆας ἐΐσας
IL.8,226	εἴρυσαν, ἠνορέῃ πίσυνοι καὶ κάρτεϊ χειρῶν:
IL.8,227	ἤϋσεν δὲ διαπρύσιον Δαναοῖσι γεγωνώς:
IL.8,228	αἰδὼς Ἀργεῖοι, κάκ' ἐλέγχεα, εἶδος ἀγητοί:
IL.8,229	πῇ ἔβαν εὐχωλαί, ὅτε δὴ φάμεν εἶναι ἄριστοι,
IL.8,230	„ἃς ὁπότ' ἐν Λήμνῳ κενεαυχέες ἠγοράασθε,“
IL.8,231	ἔσθοντες κρέα πολλὰ βοῶν ὀρθοκραιράων
IL.8,232	πίνοντες κρητῆρας ἐπιστεφέας οἴνοιο,
IL.8,233	„Τρώων ἄνθ' ἑκατόν τε διηκοσίων τε ἕκαστοσ“
IL.8,234	στήσεσθ' ἐν πολέμῳ: νῦν δ' οὐδ' ἑνὸς ἄξιοί εἰμεν
IL.8,235	Ἕκτορος, ὃς τάχα νῆας ἐνιπρήσει πυρὶ κηλέῳ.
IL.8,236	Ζεῦ πάτερ, ἦ ῥά τιν' ἤδη ὑπερμενέων βασιλήων
IL.8,237	τῇδ' ἄτῃ ἄασας καί μιν μέγα κῦδος ἀπηύρας;
IL.8,238	οὐ μὲν δή ποτέ φημι τεὸν περικαλλέα βωμὸν
IL.8,239	„νηῒ πολυκλήϊδι παρελθέμεν ἐνθάδε ἔρρων,“
IL.8,240	ἀλλ' ἐπὶ πᾶσι βοῶν δημὸν καὶ μηρί' ἔκηα
IL.8,241	ἱέμενος Τροίην εὐτείχεον ἐξαλαπάξαι.
IL.8,242	ἀλλὰ Ζεῦ τόδε πέρ μοι ἐπικρήηνον ἐέλδωρ:
IL.8,243	αὐτοὺς δή περ ἔασον ὑπεκφυγέειν καὶ ἀλύξαι,
IL.8,244	μηδ' οὕτω Τρώεσσιν ἔα δάμνασθαι Ἀχαιούς.
IL.8,245	ὣς φάτο, τὸν δὲ πατὴρ ὀλοφύρατο δάκρυ χέοντα,
IL.8,246	νεῦσε δέ οἱ λαὸν σόον ἔμμεναι οὐδ' ἀπολέσθαι.
IL.8,247	αὐτίκα δ' αἰετὸν ἧκε τελειότατον πετεηνῶν,
IL.8,248	νεβρὸν ἔχοντ' ὀνύχεσσι τέκος ἐλάφοιο ταχείης:
IL.8,249	πὰρ δὲ Διὸς βωμῷ περικαλλέϊ κάββαλε νεβρόν,
IL.8,250	„ἔνθα πανομφαίῳ Ζηνὶ ῥέζεσκον Ἀχαιοί.“
IL.8,251	οἳ δ' ὡς οὖν εἴδονθ' ὅ τ' ἄρ' ἐκ Διὸς ἤλυθεν ὄρνις,
IL.8,252	μᾶλλον ἐπὶ Τρώεσσι θόρον, μνήσαντο δὲ χάρμης.
IL.8,253	ἔνθ' οὔ τις πρότερος Δαναῶν πολλῶν περ ἐόντων
IL.8,254	εὔξατο Τυδεΐδαο πάρος σχέμεν ὠκέας ἵππους
IL.8,255	τάφρου τ' ἐξελάσαι καὶ ἐναντίβιον μαχέσασθαι,
IL.8,256	ἀλλὰ πολὺ πρῶτος Τρώων ἕλεν ἄνδρα κορυστὴν
IL.8,257	„Φραδμονίδην Ἀγέλαον: ὃ μὲν φύγαδ' ἔτραπεν ἵππους:“
IL.8,258	τῷ δὲ μεταστρεφθέντι μεταφρένῳ ἐν δόρυ πῆξεν
IL.8,259	ὤμων μεσσηγύς, διὰ δὲ στήθεσφιν ἔλασσεν:
IL.8,260	ἤριπε δ' ἐξ ὀχέων, ἀράβησε δὲ τεύχε' ἐπ' αὐτῷ.
IL.8,261	τὸν δὲ μετ' Ἀτρεΐδαι Ἀγαμέμνων καὶ Μενέλαος,
IL.8,262	τοῖσι δ' ἐπ' Αἴαντες θοῦριν ἐπιειμένοι ἀλκήν,
IL.8,263	τοῖσι δ' ἐπ' Ἰδομενεὺς καὶ ὀπάων Ἰδομενῆος
IL.8,264	Μηριόνης ἀτάλαντος Ἐνυαλίῳ ἀνδρειφόντῃ,
IL.8,265	τοῖσι δ' ἐπ' Εὐρύπυλος Εὐαίμονος ἀγλαὸς υἱός:
IL.8,266	„Τεῦκρος δ' εἴνατος ἦλθε παλίντονα τόξα τιταίνων,“
IL.8,267	στῆ δ' ἄρ' ὑπ' Αἴαντος σάκεϊ Τελαμωνιάδαο.
IL.8,268	ἔνθ' Αἴας μὲν ὑπεξέφερεν σάκος: αὐτὰρ ὅ γ' ἥρως
IL.8,269	παπτήνας, ἐπεὶ ἄρ τιν' ὀϊστεύσας ἐν ὁμίλῳ
IL.8,270	„βεβλήκοι, ὃ μὲν αὖθι πεσὼν ἀπὸ θυμὸν ὄλεσσεν,“
IL.8,271	αὐτὰρ ὃ αὖτις ἰὼν πάϊς ὣς ὑπὸ μητέρα δύσκεν
IL.8,272	εἰς Αἴανθ': ὃ δέ μιν σάκεϊ κρύπτασκε φαεινῷ.
IL.8,273	ἔνθα τίνα πρῶτον Τρώων ἕλε Τεῦκρος ἀμύμων;
IL.8,274	Ὀρσίλοχον μὲν πρῶτα καὶ Ὄρμενον ἠδ' Ὀφελέστην
IL.8,275	Δαίτορά τε Χρομίον τε καὶ ἀντίθεον Λυκοφόντην
IL.8,276	„καὶ Πολυαιμονίδην Ἀμοπάονα καὶ Μελάνιππον,“
IL.8,277	πάντας ἐπασσυτέρους πέλασε χθονὶ πουλυβοτείρῃ.
IL.8,278	τὸν δὲ ἰδὼν γήθησεν ἄναξ ἀνδρῶν Ἀγαμέμνων
IL.8,279	τόξου ἄπο κρατεροῦ Τρώων ὀλέκοντα φάλαγγας:
IL.8,280	στῆ δὲ παρ' αὐτὸν ἰὼν καί μιν πρὸς μῦθον ἔειπε:
IL.8,281	Τεῦκρε φίλη κεφαλή, Τελαμώνιε κοίρανε λαῶν
IL.8,282	βάλλ' οὕτως, αἴ κέν τι φόως Δαναοῖσι γένηαι
IL.8,283	πατρί τε σῷ Τελαμῶνι, ὅ σ' ἔτρεφε τυτθὸν ἐόντα,
IL.8,284	καί σε νόθον περ ἐόντα κομίσσατο ᾧ ἐνὶ οἴκῳ:
IL.8,285	τὸν καὶ τηλόθ' ἐόντα ἐϋκλείης ἐπίβησον.
IL.8,286	σοὶ δ' ἐγὼ ἐξερέω ὡς καὶ τετελεσμένον ἔσται:
IL.8,287	αἴ κέν μοι δώῃ Ζεύς τ' αἰγίοχος καὶ Ἀθήνη
IL.8,288	Ἰλίου ἐξαλαπάξαι ἐϋκτίμενον πτολίεθρον,
IL.8,289	πρώτῳ τοι μετ' ἐμὲ πρεσβήϊον ἐν χερὶ θήσω,
IL.8,290	„ἢ τρίποδ' ἠὲ δύω ἵππους αὐτοῖσιν ὄχεσφιν“
IL.8,291	ἠὲ γυναῖχ', ἥ κέν τοι ὁμὸν λέχος εἰσαναβαίνοι.
IL.8,292	τὸν δ' ἀπαμειβόμενος προσεφώνεε Τεῦκρος ἀμύμων:
IL.8,293	„Ἀτρεΐδη κύδιστε τί με σπεύδοντα καὶ αὐτὸν“
IL.8,294	ὀτρύνεις; οὐ μέν τοι ὅση δύναμίς γε πάρεστι
IL.8,295	παύομαι, ἀλλ' ἐξ οὗ προτὶ Ἴλιον ὠσάμεθ' αὐτοὺς
IL.8,296	ἐκ τοῦ δὴ τόξοισι δεδεγμένος ἄνδρας ἐναίρω.
IL.8,297	ὀκτὼ δὴ προέηκα τανυγλώχινας ὀϊστούς,
IL.8,298	πάντες δ' ἐν χροῒ πῆχθεν ἀρηϊθόων αἰζηῶν:
IL.8,299	„τοῦτον δ' οὐ δύναμαι βαλέειν κύνα λυσσητῆρα.“
IL.8,300	ἦ ῥα καὶ ἄλλον ὀϊστὸν ἀπὸ νευρῆφιν ἴαλλεν
IL.8,301	„Ἕκτορος ἀντικρύ, βαλέειν δέ ἑ ἵετο θυμός:“
IL.8,302	καὶ τοῦ μέν ῥ' ἀφάμαρθ', ὃ δ' ἀμύμονα Γοργυθίωνα
IL.8,303	„υἱὸν ἐῢν Πριάμοιο κατὰ στῆθος βάλεν ἰῷ,“
IL.8,304	τόν ῥ' ἐξ Αἰσύμηθεν ὀπυιομένη τέκε μήτηρ
IL.8,305	καλὴ Καστιάνειρα δέμας ἐϊκυῖα θεῇσι.
IL.8,306	„μήκων δ' ὡς ἑτέρωσε κάρη βάλεν, ἥ τ' ἐνὶ κήπῳ“
IL.8,307	„καρπῷ βριθομένη νοτίῃσί τε εἰαρινῇσιν,“
IL.8,308	„ὣς ἑτέρωσ' ἤμυσε κάρη πήληκι βαρυνθέν.“
IL.8,309	τεῦκρος δ' ἄλλον ὀϊστὸν ἀπὸ νευρῆφιν ἴαλλεν
IL.8,310	Ἕκτορος ἀντικρύ, βαλέειν δέ ἑ ἵετο θυμός.
IL.8,311	ἀλλ' ὅ γε καὶ τόθ' ἅμαρτε: παρέσφηλεν γὰρ Ἀπόλλων:
IL.8,312	ἀλλ' Ἀρχεπτόλεμον θρασὺν Ἕκτορος ἡνιοχῆα
IL.8,313	„ἱέμενον πόλεμον δὲ βάλε στῆθος παρὰ μαζόν:“
IL.8,314	ἤριπε δ' ἐξ ὀχέων, ὑπερώησαν δέ οἱ ἵπποι
IL.8,315	ὠκύποδες: τοῦ δ' αὖθι λύθη ψυχή τε μένος τε.
IL.8,316	„Ἕκτορα δ' αἰνὸν ἄχος πύκασε φρένας ἡνιόχοιο:“
IL.8,317	„τὸν μὲν ἔπειτ' εἴασε καὶ ἀχνύμενός περ ἑταίρου,“
IL.8,318	Κεβριόνην δ' ἐκέλευσεν ἀδελφεὸν ἐγγὺς ἐόντα
IL.8,319	ἵππων ἡνί' ἑλεῖν: ὃ δ' ἄρ' οὐκ ἀπίθησεν ἀκούσας.
IL.8,320	αὐτὸς δ' ἐκ δίφροιο χαμαὶ θόρε παμφανόωντος
IL.8,321	„σμερδαλέα ἰάχων: ὃ δὲ χερμάδιον λάβε χειρί,“
IL.8,322	„βῆ δ' ἰθὺς Τεύκρου, βαλέειν δέ ἑ θυμὸς ἀνώγει.“
IL.8,323	ἤτοι ὃ μὲν φαρέτρης ἐξείλετο πικρὸν ὀϊστόν,
IL.8,324	θῆκε δ' ἐπὶ νευρῇ: τὸν δ' αὖ κορυθαίολος Ἕκτωρ
IL.8,325	„αὐερύοντα παρ' ὦμον, ὅθι κληῒς ἀποέργει“
IL.8,326	αὐχένα τε στῆθός τε, μάλιστα δὲ καίριόν ἐστι,
IL.8,327	τῇ ῥ' ἐπὶ οἷ μεμαῶτα βάλεν λίθῳ ὀκριόεντι,
IL.8,328	„ῥῆξε δέ οἱ νευρήν: νάρκησε δὲ χεὶρ ἐπὶ καρπῷ,“
IL.8,329	στῆ δὲ γνὺξ ἐριπών, τόξον δέ οἱ ἔκπεσε χειρός.
IL.8,330	Αἴας δ' οὐκ ἀμέλησε κασιγνήτοιο πεσόντος,
IL.8,331	„ἀλλὰ θέων περίβη καί οἱ σάκος ἀμφεκάλυψε.“
IL.8,332	τὸν μὲν ἔπειθ' ὑποδύντε δύω ἐρίηρες ἑταῖροι
IL.8,333	Μηκιστεὺς Ἐχίοιο πάϊς καὶ δῖος Ἀλάστωρ
IL.8,334	νῆας ἔπι γλαφυρὰς φερέτην βαρέα στενάχοντα.
IL.8,335	ἂψ δ' αὖτις Τρώεσσιν Ὀλύμπιος ἐν μένος ὦρσεν:
IL.8,336	οἳ δ' ἰθὺς τάφροιο βαθείης ὦσαν Ἀχαιούς:
IL.8,337	Ἕκτωρ δ' ἐν πρώτοισι κίε σθένεϊ βλεμεαίνων.
IL.8,338	ὡς δ' ὅτε τίς τε κύων συὸς ἀγρίου ἠὲ λέοντος
IL.8,339	ἅπτηται κατόπισθε ποσὶν ταχέεσσι διώκων
IL.8,340	„ἰσχία τε γλουτούς τε, ἑλισσόμενόν τε δοκεύει,“
IL.8,341	ὣς Ἕκτωρ ὤπαζε κάρη κομόωντας Ἀχαιούς,
IL.8,342	αἰὲν ἀποκτείνων τὸν ὀπίστατον: οἳ δὲ φέβοντο.
IL.8,343	αὐτὰρ ἐπεὶ διά τε σκόλοπας καὶ τάφρον ἔβησαν
IL.8,344	φεύγοντες, πολλοὶ δὲ δάμεν Τρώων ὑπὸ χερσίν,
IL.8,345	οἳ μὲν δὴ παρὰ νηυσὶν ἐρητύοντο μένοντες,
IL.8,346	ἀλλήλοισί τε κεκλόμενοι καὶ πᾶσι θεοῖσι
IL.8,347	χεῖρας ἀνίσχοντες μεγάλ' εὐχετόωντο ἕκαστος:
IL.8,348	Ἕκτωρ δ' ἀμφιπεριστρώφα καλλίτριχας ἵππους
IL.8,349	„Γοργοῦς ὄμματ' ἔχων ἠδὲ βροτολοιγοῦ Ἄρηος.“
IL.8,350	τοὺς δὲ ἰδοῦσ' ἐλέησε θεὰ λευκώλενος Ἥρη,
IL.8,351	αἶψα δ' Ἀθηναίην ἔπεα πτερόεντα προσηύδα:
IL.8,352	ὢ πόποι αἰγιόχοιο Διὸς τέκος οὐκέτι νῶϊ
IL.8,353	ὀλλυμένων Δαναῶν κεκαδησόμεθ' ὑστάτιόν περ;
IL.8,354	οἵ κεν δὴ κακὸν οἶτον ἀναπλήσαντες ὄλωνται
IL.8,355	ἀνδρὸς ἑνὸς ῥιπῇ, ὃ δὲ μαίνεται οὐκέτ' ἀνεκτῶς
IL.8,356	Ἕκτωρ Πριαμίδης, καὶ δὴ κακὰ πολλὰ ἔοργε.
IL.8,357	τὴν δ' αὖτε προσέειπε θεὰ γλαυκῶπις Ἀθήνη:
IL.8,358	καὶ λίην οὗτός γε μένος θυμόν τ' ὀλέσειε
IL.8,359	χερσὶν ὑπ' Ἀργείων φθίμενος ἐν πατρίδι γαίῃ:
IL.8,360	ἀλλὰ πατὴρ οὑμὸς φρεσὶ μαίνεται οὐκ ἀγαθῇσι
IL.8,361	„σχέτλιος, αἰὲν ἀλιτρός, ἐμῶν μενέων ἀπερωεύς:“
IL.8,362	οὐδέ τι τῶν μέμνηται, ὅ οἱ μάλα πολλάκις υἱὸν
IL.8,363	τειρόμενον σώεσκον ὑπ' Εὐρυσθῆος ἀέθλων.
IL.8,364	ἤτοι ὃ μὲν κλαίεσκε πρὸς οὐρανόν, αὐτὰρ ἐμὲ Ζεὺς
IL.8,365	τῷ ἐπαλεξήσουσαν ἀπ' οὐρανόθεν προΐαλλεν.
IL.8,366	εἰ γὰρ ἐγὼ τάδε ᾔδε' ἐνὶ φρεσὶ πευκαλίμῃσιν
IL.8,367	εὖτέ μιν εἰς Ἀΐδαο πυλάρταο προὔπεμψεν
IL.8,368	„ἐξ Ἐρέβευς ἄξοντα κύνα στυγεροῦ Ἀΐδαο,“
IL.8,369	οὐκ ἂν ὑπεξέφυγε Στυγὸς ὕδατος αἰπὰ ῥέεθρα.
IL.8,370	νῦν δ' ἐμὲ μὲν στυγέει, Θέτιδος δ' ἐξήνυσε βουλάς,
IL.8,371	ἥ οἱ γούνατ' ἔκυσσε καὶ ἔλλαβε χειρὶ γενείου,
IL.8,372	λισσομένη τιμῆσαι Ἀχιλλῆα πτολίπορθον.
IL.8,373	„ἔσται μὰν ὅτ' ἂν αὖτε φίλην γλαυκώπιδα εἴπῃ.“
IL.8,374	ἀλλὰ σὺ μὲν νῦν νῶϊν ἐπέντυε μώνυχας ἵππους
IL.8,375	ὄφρ' ἂν ἐγὼ καταδῦσα Διὸς δόμον αἰγιόχοιο
IL.8,376	τεύχεσιν ἐς πόλεμον θωρήξομαι, ὄφρα ἴδωμαι
IL.8,377	ἢ νῶϊ Πριάμοιο πάϊς κορυθαίολος Ἕκτωρ
IL.8,378	γηθήσει προφανέντε ἀνὰ πτολέμοιο γεφύρας,
IL.8,379	ἦ τις καὶ Τρώων κορέει κύνας ἠδ' οἰωνοὺς
IL.8,380	δημῷ καὶ σάρκεσσι, πεσὼν ἐπὶ νηυσὶν Ἀχαιῶν.
IL.8,381	ὣς ἔφατ', οὐδ' ἀπίθησε θεὰ λευκώλενος Ἥρη.
IL.8,382	ἣ μὲν ἐποιχομένη χρυσάμπυκας ἔντυεν ἵππους
IL.8,383	Ἥρη πρέσβα θεὰ θυγάτηρ μεγάλοιο Κρόνοιο:
IL.8,384	αὐτὰρ Ἀθηναίη κούρη Διὸς αἰγιόχοιο
IL.8,385	πέπλον μὲν κατέχευεν ἑανὸν πατρὸς ἐπ' οὔδει
IL.8,386	ποικίλον, ὅν ῥ' αὐτὴ ποιήσατο καὶ κάμε χερσίν,
IL.8,387	ἣ δὲ χιτῶν' ἐνδῦσα Διὸς νεφεληγερέταο
IL.8,388	τεύχεσιν ἐς πόλεμον θωρήσσετο δακρυόεντα.
IL.8,389	ἐς δ' ὄχεα φλόγεα ποσὶ βήσετο, λάζετο δ' ἔγχος
IL.8,390	βριθὺ μέγα στιβαρόν, τῷ δάμνησι στίχας ἀνδρῶν
IL.8,391	ἡρώων, τοῖσίν τε κοτέσσεται ὀβριμοπάτρη.
IL.8,392	Ἥρη δὲ μάστιγι θοῶς ἐπεμαίετ' ἄρ' ἵππους:
IL.8,393	„αὐτόμαται δὲ πύλαι μύκον οὐρανοῦ ἃς ἔχον Ὧραι,“
IL.8,394	τῇς ἐπιτέτραπται μέγας οὐρανὸς Οὔλυμπός τε
IL.8,395	ἠμὲν ἀνακλῖναι πυκινὸν νέφος ἠδ' ἐπιθεῖναι.
IL.8,396	τῇ ῥα δι' αὐτάων κεντρηνεκέας ἔχον ἵππους.
IL.8,397	ζεὺς δὲ πατὴρ Ἴδηθεν ἐπεὶ ἴδε χώσατ' ἄρ' αἰνῶς,
IL.8,398	Ἶριν δ' ὄτρυνε χρυσόπτερον ἀγγελέουσαν:
IL.8,399	„βάσκ' ἴθι Ἶρι ταχεῖα, πάλιν τρέπε μηδ' ἔα ἄντην“
IL.8,400	ἔρχεσθ': οὐ γὰρ καλὰ συνοισόμεθα πτόλεμον δέ.
IL.8,401	ὧδε γὰρ ἐξερέω, τὸ δὲ καὶ τετελεσμένον ἔσται:
IL.8,402	γυιώσω μέν σφωϊν ὑφ' ἅρμασιν ὠκέας ἵππους,
IL.8,403	αὐτὰς δ' ἐκ δίφρου βαλέω κατά θ' ἅρματα ἄξω:
IL.8,404	οὐδέ κεν ἐς δεκάτους περιτελλομένους ἐνιαυτοὺς
IL.8,405	ἕλκε' ἀπαλθήσεσθον, ἅ κεν μάρπτῃσι κεραυνός:
IL.8,406	ὄφρα ἰδῇ γλαυκῶπις ὅτ' ἂν ᾧ πατρὶ μάχηται.
IL.8,407	Ἥρῃ δ' οὔ τι τόσον νεμεσίζομαι οὐδὲ χολοῦμαι:
IL.8,408	αἰεὶ γάρ μοι ἔωθεν ἐνικλᾶν ὅττί κεν εἴπω.
IL.8,409	ὣς ἔφατ', ὦρτο δὲ Ἶρις ἀελλόπος ἀγγελέουσα,
IL.8,410	βῆ δ' ἐξ Ἰδαίων ὀρέων ἐς μακρὸν Ὄλυμπον.
IL.8,411	„πρώτῃσιν δὲ πύλῃσι πολυπτύχου Οὐλύμποιο“
IL.8,412	ἀντομένη κατέρυκε, Διὸς δέ σφ' ἔννεπε μῦθον:
IL.8,413	πῇ μέματον; τί σφῶϊν ἐνὶ φρεσὶ μαίνεται ἦτορ;
IL.8,414	οὐκ ἐάᾳ Κρονίδης ἐπαμυνέμεν Ἀργείοισιν.
IL.8,415	ὧδε γὰρ ἠπείλησε Κρόνου πάϊς, ᾗ τελέει περ,
IL.8,416	γυιώσειν μὲν σφῶϊν ὑφ' ἅρμασιν ὠκέας ἵππους,
IL.8,417	αὐτὰς δ' ἐκ δίφρου βαλέειν κατά θ' ἅρματα ἄξειν:
IL.8,418	οὐδέ κεν ἐς δεκάτους περιτελλομένους ἐνιαυτοὺς
IL.8,419	ἕλκε' ἀπαλθήσεσθον, ἅ κεν μάρπτῃσι κεραυνός:
IL.8,420	ὄφρα ἰδῇς γλαυκῶπι ὅτ' ἂν σῷ πατρὶ μάχηαι.
IL.8,421	Ἥρῃ δ' οὔ τι τόσον νεμεσίζεται οὐδὲ χολοῦται:
IL.8,422	αἰεὶ γάρ οἱ ἔωθεν ἐνικλᾶν ὅττι κεν εἴπῃ:
IL.8,423	ἀλλὰ σύ γ' αἰνοτάτη κύον ἀδεὲς εἰ ἐτεόν γε
IL.8,424	τολμήσεις Διὸς ἄντα πελώριον ἔγχος ἀεῖραι.
IL.8,425	ἣ μὲν ἄρ' ὣς εἰποῦσ' ἀπέβη πόδας ὠκέα Ἶρις,
IL.8,426	αὐτὰρ Ἀθηναίην Ἥρη πρὸς μῦθον ἔειπεν:
IL.8,427	ὢ πόποι αἰγιόχοιο Διὸς τέκος, οὐκέτ' ἔγωγε
IL.8,428	„νῶϊ ἐῶ Διὸς ἄντα βροτῶν ἕνεκα πτολεμίζειν:“
IL.8,429	τῶν ἄλλος μὲν ἀποφθίσθω, ἄλλος δὲ βιώτω,
IL.8,430	ὅς κε τύχῃ: κεῖνος δὲ τὰ ἃ φρονέων ἐνὶ θυμῷ
IL.8,431	Τρωσί τε καὶ Δαναοῖσι δικαζέτω, ὡς ἐπιεικές.
IL.8,432	ὣς ἄρα φωνήσασα πάλιν τρέπε μώνυχας ἵππους:
IL.8,433	τῇσιν δ' Ὧραι μὲν λῦσαν καλλίτριχας ἵππους,
IL.8,434	καὶ τοὺς μὲν κατέδησαν ἐπ' ἀμβροσίῃσι κάπῃσιν,
IL.8,435	„ἅρματα δ' ἔκλιναν πρὸς ἐνώπια παμφανόωντα:“
IL.8,436	αὐταὶ δὲ χρυσέοισιν ἐπὶ κλισμοῖσι κάθιζον
IL.8,437	μίγδ' ἄλλοισι θεοῖσι, φίλον τετιημέναι ἦτορ.
IL.8,438	ζεὺς δὲ πατὴρ Ἴδηθεν ἐΰτροχον ἅρμα καὶ ἵππους
IL.8,439	„Οὔλυμπον δὲ δίωκε, θεῶν δ' ἐξίκετο θώκους.“
IL.8,440	τῷ δὲ καὶ ἵππους μὲν λῦσε κλυτὸς ἐννοσίγαιος,
IL.8,441	„ἅρματα δ' ἂμ βωμοῖσι τίθει κατὰ λῖτα πετάσσας:“
IL.8,442	αὐτὸς δὲ χρύσειον ἐπὶ θρόνον εὐρύοπα Ζεὺς
IL.8,443	„ἕζετο, τῷ δ' ὑπὸ ποσσὶ μέγας πελεμίζετ' Ὄλυμπος.“
IL.8,444	„αἳ δ' οἶαι Διὸς ἀμφὶς Ἀθηναίη τε καὶ Ἥρη“
IL.8,445	ἥσθην, οὐδέ τί μιν προσεφώνεον οὐδ' ἐρέοντο:
IL.8,446	αὐτὰρ ὃ ἔγνω ᾗσιν ἐνὶ φρεσὶ φώνησέν τε:
IL.8,447	τίφθ' οὕτω τετίησθον Ἀθηναίη τε καὶ Ἥρη;
IL.8,448	οὐ μέν θην κάμετόν γε μάχῃ ἔνι κυδιανείρῃ
IL.8,449	ὀλλῦσαι Τρῶας, τοῖσιν κότον αἰνὸν ἔθεσθε.
IL.8,450	πάντως, οἷον ἐμόν γε μένος καὶ χεῖρες ἄαπτοι,
IL.8,451	οὐκ ἄν με τρέψειαν ὅσοι θεοί εἰσ' ἐν Ὀλύμπῳ.
IL.8,452	σφῶϊν δὲ πρίν περ τρόμος ἔλλαβε φαίδιμα γυῖα
IL.8,453	πρὶν πόλεμόν τε ἰδεῖν πολέμοιό τε μέρμερα ἔργα.
IL.8,454	ὧδε γὰρ ἐξερέω, τὸ δέ κεν τετελεσμένον ἦεν:
IL.8,455	„οὐκ ἂν ἐφ' ὑμετέρων ὀχέων πληγέντε κεραυνῷ“
IL.8,456	ἂψ ἐς Ὄλυμπον ἵκεσθον, ἵν' ἀθανάτων ἕδος ἐστίν.
IL.8,457	ὣς ἔφαθ', αἳ δ' ἐπέμυξαν Ἀθηναίη τε καὶ Ἥρη:
IL.8,458	πλησίαι αἵ γ' ἥσθην, κακὰ δὲ Τρώεσσι μεδέσθην.
IL.8,459	„ἤτοι Ἀθηναίη ἀκέων ἦν οὐδέ τι εἶπε“
IL.8,460	σκυζομένη Διὶ πατρί, χόλος δέ μιν ἄγριος ᾕρει:
IL.8,461	Ἥρῃ δ' οὐκ ἔχαδε στῆθος χόλον, ἀλλὰ προσηύδα:
IL.8,462	αἰνότατε Κρονίδη ποῖον τὸν μῦθον ἔειπες.
IL.8,463	εὖ νυ καὶ ἡμεῖς ἴδμεν ὅ τοι σθένος οὐκ ἀλαπαδνόν:
IL.8,464	ἀλλ' ἔμπης Δαναῶν ὀλοφυρόμεθ' αἰχμητάων,
IL.8,465	οἵ κεν δὴ κακὸν οἶτον ἀναπλήσαντες ὄλωνται.
IL.8,466	ἀλλ' ἤτοι πολέμου μὲν ἀφεξόμεθ', εἰ σὺ κελεύεις:
IL.8,467	βουλὴν δ' Ἀργείοις ὑποθησόμεθ' ἥ τις ὀνήσει,
IL.8,468	ὡς μὴ πάντες ὄλωνται ὀδυσσαμένοιο τεοῖο.
IL.8,469	τὴν δ' ἀπαμειβόμενος προσέφη νεφεληγερέτα Ζεύς:
IL.8,470	ἠοῦς δὴ καὶ μᾶλλον ὑπερμενέα Κρονίωνα
IL.8,471	ὄψεαι, αἴ κ' ἐθέλῃσθα, βοῶπις πότνια Ἥρη
IL.8,472	ὀλλύντ' Ἀργείων πουλὺν στρατὸν αἰχμητάων:
IL.8,473	οὐ γὰρ πρὶν πολέμου ἀποπαύσεται ὄβριμος Ἕκτωρ
IL.8,474	πρὶν ὄρθαι παρὰ ναῦφι ποδώκεα Πηλεΐωνα,
IL.8,475	ἤματι τῷ ὅτ' ἂν οἳ μὲν ἐπὶ πρύμνῃσι μάχωνται
IL.8,476	στείνει ἐν αἰνοτάτῳ περὶ Πατρόκλοιο θανόντος:
IL.8,477	ὣς γὰρ θέσφατόν ἐστι: σέθεν δ' ἐγὼ οὐκ ἀλεγίζω
IL.8,478	χωομένης, οὐδ' εἴ κε τὰ νείατα πείραθ' ἵκηαι
IL.8,479	γαίης καὶ πόντοιο, ἵν' Ἰάπετός τε Κρόνος τε
IL.8,480	ἥμενοι οὔτ' αὐγῇς Ὑπερίονος Ἠελίοιο
IL.8,481	τέρποντ' οὔτ' ἀνέμοισι, βαθὺς δέ τε Τάρταρος ἀμφίς:
IL.8,482	οὐδ' ἢν ἔνθ' ἀφίκηαι ἀλωμένη, οὔ σευ ἔγωγε
IL.8,483	σκυζομένης ἀλέγω, ἐπεὶ οὐ σέο κύντερον ἄλλο.
IL.8,484	ὣς φάτο, τὸν δ' οὔ τι προσέφη λευκώλενος Ἥρη.
IL.8,485	„ἐν δ' ἔπεσ' Ὠκεανῷ λαμπρὸν φάος ἠελίοιο“
IL.8,486	ἕλκον νύκτα μέλαιναν ἐπὶ ζείδωρον ἄρουραν.
IL.8,487	Τρωσὶν μέν ῥ' ἀέκουσιν ἔδυ φάος, αὐτὰρ Ἀχαιοῖς
IL.8,488	„ἀσπασίη τρίλλιστος ἐπήλυθε νὺξ ἐρεβεννή.“
IL.8,489	τρώων αὖτ' ἀγορὴν ποιήσατο φαίδιμος Ἕκτωρ
IL.8,490	νόσφι νεῶν ἀγαγὼν ποταμῷ ἔπι δινήεντι,
IL.8,491	„ἐν καθαρῷ ὅθι δὴ νεκύων διεφαίνετο χῶρος.“
IL.8,492	ἐξ ἵππων δ' ἀποβάντες ἐπὶ χθόνα μῦθον ἄκουον
IL.8,493	τόν ῥ' Ἕκτωρ ἀγόρευε Διῒ φίλος: ἐν δ' ἄρα χειρὶ
IL.8,494	ἔγχος ἔχ' ἑνδεκάπηχυ: πάροιθε δὲ λάμπετο δουρὸς
IL.8,495	αἰχμὴ χαλκείη, περὶ δὲ χρύσεος θέε πόρκης,
IL.8,496	τῷ ὅ γ' ἐρεισάμενος ἔπεα Τρώεσσι μετηύδα:
IL.8,497	κέκλυτέ μευ Τρῶες καὶ Δάρδανοι ἠδ' ἐπίκουροι:
IL.8,498	νῦν ἐφάμην νῆάς τ' ὀλέσας καὶ πάντας Ἀχαιοὺς
IL.8,499	„ἂψ ἀπονοστήσειν προτὶ Ἴλιον ἠνεμόεσσαν:“
IL.8,500	ἀλλὰ πρὶν κνέφας ἦλθε, τὸ νῦν ἐσάωσε μάλιστα
IL.8,501	Ἀργείους καὶ νῆας ἐπὶ ῥηγμῖνι θαλάσσης.
IL.8,502	ἀλλ' ἤτοι νῦν μὲν πειθώμεθα νυκτὶ μελαίνῃ
IL.8,503	δόρπά τ' ἐφοπλισόμεσθα: ἀτὰρ καλλίτριχας ἵππους
IL.8,504	λύσαθ' ὑπὲξ ὀχέων, παρὰ δέ σφισι βάλλετ' ἐδωδήν:
IL.8,505	„ἐκ πόλιος δ' ἄξεσθε βόας καὶ ἴφια μῆλα“
IL.8,506	καρπαλίμως, οἶνον δὲ μελίφρονα οἰνίζεσθε
IL.8,507	σῖτόν τ' ἐκ μεγάρων, ἐπὶ δὲ ξύλα πολλὰ λέγεσθε,
IL.8,508	ὥς κεν παννύχιοι μέσφ' ἠοῦς ἠριγενείης
IL.8,509	καίωμεν πυρὰ πολλά, σέλας δ' εἰς οὐρανὸν ἵκῃ,
IL.8,510	μή πως καὶ διὰ νύκτα κάρη κομόωντες Ἀχαιοὶ
IL.8,511	φεύγειν ὁρμήσωνται ἐπ' εὐρέα νῶτα θαλάσσης.
IL.8,512	„μὴ μὰν ἀσπουδί γε νεῶν ἐπιβαῖεν ἕκηλοι,“
IL.8,513	„ἀλλ' ὥς τις τούτων γε βέλος καὶ οἴκοθι πέσσῃ“
IL.8,514	βλήμενος ἢ ἰῷ ἢ ἔγχεϊ ὀξυόεντι
IL.8,515	νηὸς ἐπιθρῴσκων, ἵνα τις στυγέῃσι καὶ ἄλλος
IL.8,516	Τρωσὶν ἐφ' ἱπποδάμοισι φέρειν πολύδακρυν Ἄρηα.
IL.8,517	„κήρυκες δ' ἀνὰ ἄστυ Διῒ φίλοι ἀγγελλόντων“
IL.8,518	παῖδας πρωθήβας πολιοκροτάφους τε γέροντας
IL.8,519	„λέξασθαι περὶ ἄστυ θεοδμήτων ἐπὶ πύργων:“
IL.8,520	θηλύτεραι δὲ γυναῖκες ἐνὶ μεγάροισιν ἑκάστη
IL.8,521	„πῦρ μέγα καιόντων: φυλακὴ δέ τις ἔμπεδος ἔστω“
IL.8,522	μὴ λόχος εἰσέλθῃσι πόλιν λαῶν ἀπεόντων.
IL.8,523	ὧδ' ἔστω Τρῶες μεγαλήτορες ὡς ἀγορεύω:
IL.8,524	μῦθος δ' ὃς μὲν νῦν ὑγιὴς εἰρημένος ἔστω,
IL.8,525	τὸν δ' ἠοῦς Τρώεσσι μεθ' ἱπποδάμοις ἀγορεύσω.
IL.8,526	ἔλπομαι εὔχομενος Διί τ' ἄλλοισίν τε θεοῖσιν
IL.8,527	ἐξελάαν ἐνθένδε κύνας κηρεσσιφορήτους,
IL.8,528	οὓς κῆρες φορέουσι μελαινάων ἐπὶ νηῶν.
IL.8,529	ἀλλ' ἤτοι ἐπὶ νυκτὶ φυλάξομεν ἡμέας αὐτούς,
IL.8,530	πρῶϊ δ' ὑπηοῖοι σὺν τεύχεσι θωρηχθέντες
IL.8,531	νηυσὶν ἔπι γλαφυρῇσιν ἐγείρομεν ὀξὺν Ἄρηα.
IL.8,532	„εἴσομαι εἴ κέ μ' ὁ Τυδεΐδης κρατερὸς Διομήδησ“
IL.8,533	πὰρ νηῶν πρὸς τεῖχος ἀπώσεται, ἤ κεν ἐγὼ τὸν
IL.8,534	χαλκῷ δῃώσας ἔναρα βροτόεντα φέρωμαι.
IL.8,535	„αὔριον ἣν ἀρετὴν διαείσεται, εἴ κ' ἐμὸν ἔγχοσ“
IL.8,536	„μείνῃ ἐπερχόμενον: ἀλλ' ἐν πρώτοισιν ὀΐω“
IL.8,537	„κείσεται οὐτηθείς, πολέες δ' ἀμφ' αὐτὸν ἑταῖροι“
IL.8,538	ἠελίου ἀνιόντος ἐς αὔριον: εἰ γὰρ ἐγὼν ὣς
IL.8,539	εἴην ἀθάνατος καὶ ἀγήρως ἤματα πάντα,
IL.8,540	τιοίμην δ' ὡς τίετ' Ἀθηναίη καὶ Ἀπόλλων,
IL.8,541	ὡς νῦν ἡμέρη ἧδε κακὸν φέρει Ἀργείοισιν.
IL.8,542	ὣς Ἕκτωρ ἀγόρευ', ἐπὶ δὲ Τρῶες κελάδησαν.
IL.8,543	οἳ δ' ἵππους μὲν λῦσαν ὑπὸ ζυγοῦ ἱδρώοντας,
IL.8,544	δῆσαν δ' ἱμάντεσσι παρ' ἅρμασιν οἷσιν ἕκαστος:
IL.8,545	ἐκ πόλιος δ' ἄξοντο βόας καὶ ἴφια μῆλα
IL.8,546	καρπαλίμως, οἶνον δὲ μελίφρονα οἰνίζοντο,
IL.8,547	σῖτόν τ' ἐκ μεγάρων, ἐπὶ δὲ ξύλα πολλὰ λέγοντο.
IL.8,549	κνίσην δ' ἐκ πεδίου ἄνεμοι φέρον οὐρανὸν εἴσω.
IL.8,553	οἳ δὲ μέγα φρονέοντες ἐπὶ πτολέμοιο γεφύρας
IL.8,554	εἴατο παννύχιοι, πυρὰ δέ σφισι καίετο πολλά.
IL.8,555	„ὡς δ' ὅτ' ἐν οὐρανῷ ἄστρα φαεινὴν ἀμφὶ σελήνην“
IL.8,556	φαίνετ' ἀριπρεπέα, ὅτε τ' ἔπλετο νήνεμος αἰθήρ.
IL.8,557	ἔκ τ' ἔφανεν πᾶσαι σκοπιαὶ καὶ πρώονες ἄκροι
IL.8,558	καὶ νάπαι: οὐρανόθεν δ' ἄρ' ὑπερράγη ἄσπετος αἰθήρ,
IL.8,559	πάντα δὲ εἴδεται ἄστρα, γέγηθε δέ τε φρένα ποιμήν:
IL.8,560	τόσσα μεσηγὺ νεῶν ἠδὲ Ξάνθοιο ῥοάων
IL.8,561	Τρώων καιόντων πυρὰ φαίνετο Ἰλιόθι πρό.
IL.8,562	χίλι' ἄρ' ἐν πεδίῳ πυρὰ καίετο, πὰρ δὲ ἑκάστῳ
IL.8,563	εἴατο πεντήκοντα σέλᾳ πυρὸς αἰθομένοιο.
IL.8,564	ἵπποι δὲ κρῖ λευκὸν ἐρεπτόμενοι καὶ ὀλύρας
IL.8,565	ἑσταότες παρ' ὄχεσφιν ἐΰθρονον Ἠῶ μίμνον.
IL.9,1	ὣς οἳ μὲν Τρῶες φυλακὰς ἔχον: αὐτὰρ Ἀχαιοὺς
IL.9,2	„θεσπεσίη ἔχε φύζα φόβου κρυόεντος ἑταίρη,“
IL.9,3	„πένθεϊ δ' ἀτλήτῳ βεβολήατο πάντες ἄριστοι.“
IL.9,4	ὡς δ' ἄνεμοι δύο πόντον ὀρίνετον ἰχθυόεντα
IL.9,5	βορέης καὶ Ζέφυρος, τώ τε Θρῄκηθεν ἄητον
IL.9,6	ἐλθόντ' ἐξαπίνης: ἄμυδις δέ τε κῦμα κελαινὸν
IL.9,7	κορθύεται, πολλὸν δὲ παρὲξ ἅλα φῦκος ἔχευεν:
IL.9,8	ὣς ἐδαΐζετο θυμὸς ἐνὶ στήθεσσιν Ἀχαιῶν.
IL.9,9	„ἀτρεΐδης δ' ἄχεϊ μεγάλῳ βεβολημένος ἦτορ“
IL.9,10	φοίτα κηρύκεσσι λιγυφθόγγοισι κελεύων
IL.9,11	κλήδην εἰς ἀγορὴν κικλήσκειν ἄνδρα ἕκαστον,
IL.9,12	„μὴ δὲ βοᾶν: αὐτὸς δὲ μετὰ πρώτοισι πονεῖτο.“
IL.9,13	ἷζον δ' εἰν ἀγορῇ τετιηότες: ἂν δ' Ἀγαμέμνων
IL.9,14	ἵστατο δάκρυ χέων ὥς τε κρήνη μελάνυδρος
IL.9,15	ἥ τε κατ' αἰγίλιπος πέτρης δνοφερὸν χέει ὕδωρ:
IL.9,16	„ὣς ὃ βαρὺ στενάχων ἔπε' Ἀργείοισι μετηύδα:“
IL.9,17	„ὦ φίλοι Ἀργείων ἡγήτορες ἠδὲ μέδοντεσ“
IL.9,18	„Ζεύς με μέγα Κρονίδης ἄτῃ ἐνέδησε βαρείῃ“
IL.9,19	„σχέτλιος, ὃς τότε μέν μοι ὑπέσχετο καὶ κατένευσεν“
IL.9,20	Ἴλιον ἐκπέρσαντ' εὐτείχεον ἀπονέεσθαι,
IL.9,21	νῦν δὲ κακὴν ἀπάτην βουλεύσατο, καί με κελεύει
IL.9,22	δυσκλέα Ἄργος ἱκέσθαι, ἐπεὶ πολὺν ὤλεσα λαόν.
IL.9,23	οὕτω που Διὶ μέλλει ὑπερμενέϊ φίλον εἶναι,
IL.9,24	ὃς δὴ πολλάων πολίων κατέλυσε κάρηνα
IL.9,25	ἠδ' ἔτι καὶ λύσει: τοῦ γὰρ κράτος ἐστὶ μέγιστον.
IL.9,26	ἀλλ' ἄγεθ' ὡς ἂν ἐγὼ εἴπω πειθώμεθα πάντες:
IL.9,27	φεύγωμεν σὺν νηυσὶ φίλην ἐς πατρίδα γαῖαν:
IL.9,28	οὐ γὰρ ἔτι Τροίην αἱρήσομεν εὐρυάγυιαν.
IL.9,29	ὣς ἔφαθ', οἳ δ' ἄρα πάντες ἀκὴν ἐγένοντο σιωπῇ.
IL.9,30	δὴν δ' ἄνεῳ ἦσαν τετιηότες υἷες Ἀχαιῶν:
IL.9,31	ὀψὲ δὲ δὴ μετέειπε βοὴν ἀγαθὸς Διομήδης:
IL.9,32	Ἀτρεΐδη σοὶ πρῶτα μαχήσομαι ἀφραδέοντι,
IL.9,33	ἣ θέμις ἐστὶν ἄναξ ἀγορῇ: σὺ δὲ μή τι χολωθῇς.
IL.9,34	„ἀλκὴν μέν μοι πρῶτον ὀνείδισας ἐν Δαναοῖσι“
IL.9,35	φὰς ἔμεν ἀπτόλεμον καὶ ἀνάλκιδα: ταῦτα δὲ πάντα
IL.9,36	ἴσασ' Ἀργείων ἠμὲν νέοι ἠδὲ γέροντες.
IL.9,37	σοὶ δὲ διάνδιχα δῶκε Κρόνου πάϊς ἀγκυλομήτεω:
IL.9,38	σκήπτρῳ μέν τοι δῶκε τετιμῆσθαι περὶ πάντων,
IL.9,39	ἀλκὴν δ' οὔ τοι δῶκεν, ὅ τε κράτος ἐστὶ μέγιστον.
IL.9,40	δαιμόνι' οὕτω που μάλα ἔλπεαι υἷας Ἀχαιῶν
IL.9,41	ἀπτολέμους τ' ἔμεναι καὶ ἀνάλκιδας ὡς ἀγορεύεις;
IL.9,42	εἰ δέ τοι αὐτῷ θυμὸς ἐπέσσυται ὥς τε νέεσθαι
IL.9,43	„ἔρχεο: πάρ τοι ὁδός, νῆες δέ τοι ἄγχι θαλάσσησ“
IL.9,44	ἑστᾶσ', αἵ τοι ἕποντο Μυκήνηθεν μάλα πολλαί.
IL.9,45	ἀλλ' ἄλλοι μενέουσι κάρη κομόωντες Ἀχαιοὶ
IL.9,46	εἰς ὅ κέ περ Τροίην διαπέρσομεν. εἰ δὲ καὶ αὐτοὶ
IL.9,47	„φευγόντων σὺν νηυσὶ φίλην ἐς πατρίδα γαῖαν:“
IL.9,48	νῶϊ δ' ἐγὼ Σθένελός τε μαχησόμεθ' εἰς ὅ κε τέκμωρ
IL.9,49	Ἰλίου εὕρωμεν: σὺν γὰρ θεῷ εἰλήλουθμεν.
IL.9,50	ὣς ἔφαθ', οἳ δ' ἄρα πάντες ἐπίαχον υἷες Ἀχαιῶν
IL.9,51	μῦθον ἀγασσάμενοι Διομήδεος ἱπποδάμοιο.
IL.9,52	τοῖσι δ' ἀνιστάμενος μετεφώνεεν ἱππότα Νέστωρ:
IL.9,53	„Τυδεΐδη περὶ μὲν πολέμῳ ἔνι καρτερός ἐσσι,“
IL.9,54	καὶ βουλῇ μετὰ πάντας ὁμήλικας ἔπλευ ἄριστος.
IL.9,55	οὔ τίς τοι τὸν μῦθον ὀνόσσεται ὅσσοι Ἀχαιοί,
IL.9,56	„οὐδὲ πάλιν ἐρέει: ἀτὰρ οὐ τέλος ἵκεο μύθων.“
IL.9,57	„ἦ μὲν καὶ νέος ἐσσί, ἐμὸς δέ κε καὶ πάϊς εἴησ“
IL.9,58	ὁπλότατος γενεῆφιν: ἀτὰρ πεπνυμένα βάζεις
IL.9,59	Ἀργείων βασιλῆας, ἐπεὶ κατὰ μοῖραν ἔειπες.
IL.9,60	ἀλλ' ἄγ' ἐγών, ὃς σεῖο γεραίτερος εὔχομαι εἶναι,
IL.9,61	ἐξείπω καὶ πάντα διίξομαι: οὐδέ κέ τίς μοι
IL.9,62	μῦθον ἀτιμήσει', οὐδὲ κρείων Ἀγαμέμνων.
IL.9,63	ἀφρήτωρ ἀθέμιστος ἀνέστιός ἐστιν ἐκεῖνος
IL.9,64	ὃς πολέμου ἔραται ἐπιδημίου ὀκρυόεντος.
IL.9,65	ἀλλ' ἤτοι νῦν μὲν πειθώμεθα νυκτὶ μελαίνῃ
IL.9,66	δόρπά τ' ἐφοπλισόμεσθα: φυλακτῆρες δὲ ἕκαστοι
IL.9,67	„λεξάσθων παρὰ τάφρον ὀρυκτὴν τείχεος ἐκτός.“
IL.9,68	κούροισιν μὲν ταῦτ' ἐπιτέλλομαι: αὐτὰρ ἔπειτα
IL.9,69	Ἀτρεΐδη σὺ μὲν ἄρχε: σὺ γὰρ βασιλεύτατός ἐσσι.
IL.9,70	δαίνυ δαῖτα γέρουσιν: ἔοικέ τοι, οὔ τοι ἀεικές.
IL.9,71	„πλεῖαί τοι οἴνου κλισίαι, τὸν νῆες Ἀχαιῶν“
IL.9,72	ἠμάτιαι Θρῄκηθεν ἐπ' εὐρέα πόντον ἄγουσι:
IL.9,73	πᾶσά τοί ἐσθ' ὑποδεξίη, πολέεσσι δ' ἀνάσσεις.
IL.9,74	πολλῶν δ' ἀγρομένων τῷ πείσεαι ὅς κεν ἀρίστην
IL.9,75	βουλὴν βουλεύσῃ: μάλα δὲ χρεὼ πάντας Ἀχαιοὺς
IL.9,76	ἐσθλῆς καὶ πυκινῆς, ὅτι δήϊοι ἐγγύθι νηῶν
IL.9,77	„καίουσιν πυρὰ πολλά: τίς ἂν τάδε γηθήσειε;“
IL.9,78	νὺξ δ' ἧδ' ἠὲ διαρραίσει στρατὸν ἠὲ σαώσει.
IL.9,79	ὣς ἔφαθ', οἳ δ' ἄρα τοῦ μάλα μὲν κλύον ἠδὲ πίθοντο.
IL.9,80	ἐκ δὲ φυλακτῆρες σὺν τεύχεσιν ἐσσεύοντο
IL.9,81	ἀμφί τε Νεστορίδην Θρασυμήδεα ποιμένα λαῶν,
IL.9,82	ἠδ' ἀμφ' Ἀσκάλαφον καὶ Ἰάλμενον υἷας Ἄρηος
IL.9,83	ἀμφί τε Μηριόνην Ἀφαρῆά τε Δηΐπυρόν τε,
IL.9,84	ἠδ' ἀμφὶ Κρείοντος υἱὸν Λυκομήδεα δῖον.
IL.9,85	ἕπτ' ἔσαν ἡγεμόνες φυλάκων, ἑκατὸν δὲ ἑκάστῳ
IL.9,86	κοῦροι ἅμα στεῖχον δολίχ' ἔγχεα χερσὶν ἔχοντες:
IL.9,87	κὰδ δὲ μέσον τάφρου καὶ τείχεος ἷζον ἰόντες:
IL.9,88	ἔνθα δὲ πῦρ κήαντο, τίθεντο δὲ δόρπα ἕκαστος.
IL.9,89	ἀτρεΐδης δὲ γέροντας ἀολλέας ἦγεν Ἀχαιῶν
IL.9,90	ἐς κλισίην, παρὰ δέ σφι τίθει μενοεικέα δαῖτα.
IL.9,91	οἳ δ' ἐπ' ὀνείαθ' ἑτοῖμα προκείμενα χεῖρας ἴαλλον.
IL.9,92	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
IL.9,93	τοῖς ὁ γέρων πάμπρωτος ὑφαίνειν ἤρχετο μῆτιν
IL.9,94	Νέστωρ, οὗ καὶ πρόσθεν ἀρίστη φαίνετο βουλή:
IL.9,95	ὅ σφιν ἐΰφρονέων ἀγορήσατο καὶ μετέειπεν:
IL.9,96	Ἀτρεΐδη κύδιστε ἄναξ ἀνδρῶν Ἀγάμεμνον
IL.9,97	ἐν σοὶ μὲν λήξω, σέο δ' ἄρξομαι, οὕνεκα πολλῶν
IL.9,98	λαῶν ἐσσι ἄναξ καί τοι Ζεὺς ἐγγυάλιξε
IL.9,99	„σκῆπτρόν τ' ἠδὲ θέμιστας, ἵνά σφισι βουλεύῃσθα.“
IL.9,100	τώ σε χρὴ περὶ μὲν φάσθαι ἔπος ἠδ' ἐπακοῦσαι,
IL.9,101	κρηῆναι δὲ καὶ ἄλλῳ, ὅτ' ἄν τινα θυμὸς ἀνώγῃ
IL.9,102	εἰπεῖν εἰς ἀγαθόν: σέο δ' ἕξεται ὅττί κεν ἄρχῃ.
IL.9,103	αὐτὰρ ἐγὼν ἐρέω ὥς μοι δοκεῖ εἶναι ἄριστα.
IL.9,104	οὐ γάρ τις νόον ἄλλος ἀμείνονα τοῦδε νοήσει
IL.9,105	οἷον ἐγὼ νοέω ἠμὲν πάλαι ἠδ' ἔτι καὶ νῦν
IL.9,106	ἐξ ἔτι τοῦ ὅτε διογενὲς Βρισηΐδα κούρην
IL.9,107	χωομένου Ἀχιλῆος ἔβης κλισίηθεν ἀπούρας
IL.9,108	οὔ τι καθ' ἡμέτερόν γε νόον: μάλα γάρ τοι ἔγωγε
IL.9,109	πόλλ' ἀπεμυθεόμην: σὺ δὲ σῷ μεγαλήτορι θυμῷ
IL.9,110	εἴξας ἄνδρα φέριστον, ὃν ἀθάνατοί περ ἔτισαν,
IL.9,111	ἠτίμησας, ἑλὼν γὰρ ἔχεις γέρας: ἀλλ' ἔτι καὶ νῦν
IL.9,112	φραζώμεσθ' ὥς κέν μιν ἀρεσσάμενοι πεπίθωμεν
IL.9,113	δώροισίν τ' ἀγανοῖσιν ἔπεσσί τε μειλιχίοισι.
IL.9,114	τὸν δ' αὖτε προσέειπεν ἄναξ ἀνδρῶν Ἀγαμέμνων:
IL.9,115	ὦ γέρον οὔ τι ψεῦδος ἐμὰς ἄτας κατέλεξας:
IL.9,116	„ἀασάμην, οὐδ' αὐτὸς ἀναίνομαι. ἀντί νυ πολλῶν“
IL.9,117	λαῶν ἐστὶν ἀνὴρ ὅν τε Ζεὺς κῆρι φιλήσῃ,
IL.9,118	ὡς νῦν τοῦτον ἔτισε, δάμασσε δὲ λαὸν Ἀχαιῶν.
IL.9,119	„ἀλλ' ἐπεὶ ἀασάμην φρεσὶ λευγαλέῃσι πιθήσας,“
IL.9,120	ἂψ ἐθέλω ἀρέσαι δόμεναί τ' ἀπερείσι' ἄποινα.
IL.9,121	ὑμῖν δ' ἐν πάντεσσι περικλυτὰ δῶρ' ὀνομήνω
IL.9,122	ἕπτ' ἀπύρους τρίποδας, δέκα δὲ χρυσοῖο τάλαντα,
IL.9,123	αἴθωνας δὲ λέβητας ἐείκοσι, δώδεκα δ' ἵππους
IL.9,124	πηγοὺς ἀθλοφόρους, οἳ ἀέθλια ποσσὶν ἄροντο.
IL.9,125	οὔ κεν ἀλήϊος εἴη ἀνὴρ ᾧ τόσσα γένοιτο,
IL.9,126	οὐδέ κεν ἀκτήμων ἐριτίμοιο χρυσοῖο,
IL.9,127	ὅσσά μοι ἠνείκαντο ἀέθλια μώνυχες ἵπποι.
IL.9,128	„δώσω δ' ἑπτὰ γυναῖκας ἀμύμονα ἔργα ἰδυίασ“
IL.9,129	Λεσβίδας, ἃς ὅτε Λέσβον ἐϋκτιμένην ἕλεν αὐτὸς
IL.9,130	ἐξελόμην, αἳ κάλλει ἐνίκων φῦλα γυναικῶν.
IL.9,131	τὰς μέν οἱ δώσω, μετὰ δ' ἔσσεται ἣν τότ' ἀπηύρων
IL.9,132	κούρη Βρισῆος: ἐπὶ δὲ μέγαν ὅρκον ὀμοῦμαι
IL.9,133	„μή ποτε τῆς εὐνῆς ἐπιβήμεναι ἠδὲ μιγῆναι,“
IL.9,134	ἣ θέμις ἀνθρώπων πέλει ἀνδρῶν ἠδὲ γυναικῶν.
IL.9,135	ταῦτα μὲν αὐτίκα πάντα παρέσσεται: εἰ δέ κεν αὖτε
IL.9,136	ἄστυ μέγα Πριάμοιο θεοὶ δώωσ' ἀλαπάξαι,
IL.9,137	„νῆα ἅλις χρυσοῦ καὶ χαλκοῦ νηησάσθω“
IL.9,138	εἰσελθών, ὅτε κεν δατεώμεθα ληΐδ' Ἀχαιοί,
IL.9,139	Τρωϊάδας δὲ γυναῖκας ἐείκοσιν αὐτὸς ἑλέσθω,
IL.9,140	„αἴ κε μετ' Ἀργείην Ἑλένην κάλλισται ἔωσιν.“
IL.9,141	„εἰ δέ κεν Ἄργος ἱκοίμεθ' Ἀχαιϊκὸν οὖθαρ ἀρούρησ“
IL.9,142	γαμβρός κέν μοι ἔοι: τίσω δέ μιν ἶσον Ὀρέστῃ,
IL.9,143	ὅς μοι τηλύγετος τρέφεται θαλίῃ ἔνι πολλῇ.
IL.9,144	τρεῖς δέ μοί εἰσι θύγατρες ἐνὶ μεγάρῳ εὐπήκτῳ
IL.9,145	„Χρυσόθεμις καὶ Λαοδίκη καὶ Ἰφιάνασσα,“
IL.9,146	„τάων ἥν κ' ἐθέλῃσι φίλην ἀνάεδνον ἀγέσθω“
IL.9,147	„πρὸς οἶκον Πηλῆος: ἐγὼ δ' ἐπὶ μείλια δώσω“
IL.9,148	„πολλὰ μάλ', ὅσσ' οὔ πώ τις ἑῇ ἐπέδωκε θυγατρί:“
IL.9,149	ἑπτὰ δέ οἱ δώσω εὖ ναιόμενα πτολίεθρα
IL.9,150	Καρδαμύλην Ἐνόπην τε καὶ Ἱρὴν ποιήεσσαν
IL.9,151	Φηράς τε ζαθέας ἠδ' Ἄνθειαν βαθύλειμον
IL.9,152	καλήν τ' Αἴπειαν καὶ Πήδασον ἀμπελόεσσαν.
IL.9,153	„πᾶσαι δ' ἐγγὺς ἁλός, νέαται Πύλου ἠμαθόεντος:“
IL.9,154	ἐν δ' ἄνδρες ναίουσι πολύρρηνες πολυβοῦται,
IL.9,155	οἵ κέ ἑ δωτίνῃσι θεὸν ὣς τιμήσουσι
IL.9,156	„καί οἱ ὑπὸ σκήπτρῳ λιπαρὰς τελέουσι θέμιστας.“
IL.9,157	ταῦτά κέ οἱ τελέσαιμι μεταλήξαντι χόλοιο.
IL.9,158	δμηθήτω: Ἀΐδης τοι ἀμείλιχος ἠδ' ἀδάμαστος,
IL.9,159	τοὔνεκα καί τε βροτοῖσι θεῶν ἔχθιστος ἁπάντων:
IL.9,160	„καί μοι ὑποστήτω ὅσσον βασιλεύτερός εἰμι“
IL.9,161	ἠδ' ὅσσον γενεῇ προγενέστερος εὔχομαι εἶναι.
IL.9,162	τὸν δ' ἠμείβετ' ἔπειτα Γερήνιος ἱππότα Νέστωρ:
IL.9,163	Ἀτρεΐδη κύδιστε ἄναξ ἀνδρῶν Ἀγάμεμνον
IL.9,164	δῶρα μὲν οὐκέτ' ὀνοστὰ διδοῖς Ἀχιλῆϊ ἄνακτι:
IL.9,165	„ἀλλ' ἄγετε κλητοὺς ὀτρύνομεν, οἵ κε τάχιστα“
IL.9,166	ἔλθωσ' ἐς κλισίην Πηληϊάδεω Ἀχιλῆος.
IL.9,167	εἰ δ' ἄγε τοὺς ἂν ἐγὼ ἐπιόψομαι οἳ δὲ πιθέσθων.
IL.9,168	„Φοῖνιξ μὲν πρώτιστα Διῒ φίλος ἡγησάσθω,“
IL.9,169	„αὐτὰρ ἔπειτ' Αἴας τε μέγας καὶ δῖος Ὀδυσσεύς:“
IL.9,170	„κηρύκων δ' Ὀδίος τε καὶ Εὐρυβάτης ἅμ' ἑπέσθων.“
IL.9,171	„φέρτε δὲ χερσὶν ὕδωρ, εὐφημῆσαί τε κέλεσθε,“
IL.9,172	ὄφρα Διὶ Κρονίδῃ ἀρησόμεθ', αἴ κ' ἐλεήσῃ.
IL.9,173	ὣς φάτο, τοῖσι δὲ πᾶσιν ἑαδότα μῦθον ἔειπεν.
IL.9,174	αὐτίκα κήρυκες μὲν ὕδωρ ἐπὶ χεῖρας ἔχευαν,
IL.9,175	κοῦροι δὲ κρητῆρας ἐπεστέψαντο ποτοῖο,
IL.9,176	νώμησαν δ' ἄρα πᾶσιν ἐπαρξάμενοι δεπάεσσιν.
IL.9,177	αὐτὰρ ἐπεὶ σπεῖσάν τ' ἔπιόν θ' ὅσον ἤθελε θυμός,
IL.9,178	ὁρμῶντ' ἐκ κλισίης Ἀγαμέμνονος Ἀτρεΐδαο.
IL.9,179	τοῖσι δὲ πόλλ' ἐπέτελλε Γερήνιος ἱππότα Νέστωρ
IL.9,180	„δενδίλλων ἐς ἕκαστον, Ὀδυσσῆϊ δὲ μάλιστα,“
IL.9,181	πειρᾶν ὡς πεπίθοιεν ἀμύμονα Πηλεΐωνα.
IL.9,182	„τὼ δὲ βάτην παρὰ θῖνα πολυφλοίσβοιο θαλάσσησ“
IL.9,183	πολλὰ μάλ' εὐχομένω γαιηόχῳ ἐννοσιγαίῳ
IL.9,184	ῥηϊδίως πεπιθεῖν μεγάλας φρένας Αἰακίδαο.
IL.9,185	Μυρμιδόνων δ' ἐπί τε κλισίας καὶ νῆας ἱκέσθην,
IL.9,186	τὸν δ' εὗρον φρένα τερπόμενον φόρμιγγι λιγείῃ
IL.9,187	καλῇ δαιδαλέῃ, ἐπὶ δ' ἀργύρεον ζυγὸν ἦεν,
IL.9,188	„τὴν ἄρετ' ἐξ ἐνάρων πόλιν Ἠετίωνος ὀλέσσας:“
IL.9,189	τῇ ὅ γε θυμὸν ἔτερπεν, ἄειδε δ' ἄρα κλέα ἀνδρῶν.
IL.9,190	„Πάτροκλος δέ οἱ οἶος ἐναντίος ἧστο σιωπῇ,“
IL.9,191	δέγμενος Αἰακίδην ὁπότε λήξειεν ἀείδων,
IL.9,192	„τὼ δὲ βάτην προτέρω, ἡγεῖτο δὲ δῖος Ὀδυσσεύς,“
IL.9,193	στὰν δὲ πρόσθ' αὐτοῖο: ταφὼν δ' ἀνόρουσεν Ἀχιλλεὺς
IL.9,194	αὐτῇ σὺν φόρμιγγι λιπὼν ἕδος ἔνθα θάασσεν.
IL.9,195	ὣς δ' αὔτως Πάτροκλος, ἐπεὶ ἴδε φῶτας, ἀνέστη.
IL.9,196	τὼ καὶ δεικνύμενος προσέφη πόδας ὠκὺς Ἀχιλλεύς:
IL.9,197	„χαίρετον: ἦ φίλοι ἄνδρες ἱκάνετον ἦ τι μάλα χρεώ,“
IL.9,198	οἵ μοι σκυζομένῳ περ Ἀχαιῶν φίλτατοί ἐστον.
IL.9,199	ὣς ἄρα φωνήσας προτέρω ἄγε δῖος Ἀχιλλεύς,
IL.9,200	εἷσεν δ' ἐν κλισμοῖσι τάπησί τε πορφυρέοισιν.
IL.9,201	αἶψα δὲ Πάτροκλον προσεφώνεεν ἐγγὺς ἐόντα:
IL.9,202	μείζονα δὴ κρητῆρα Μενοιτίου υἱὲ καθίστα,
IL.9,203	ζωρότερον δὲ κέραιε, δέπας δ' ἔντυνον ἑκάστῳ:
IL.9,204	οἳ γὰρ φίλτατοι ἄνδρες ἐμῷ ὑπέασι μελάθρῳ.
IL.9,205	ὣς φάτο, Πάτροκλος δὲ φίλῳ ἐπεπείθεθ' ἑταίρῳ.
IL.9,206	„αὐτὰρ ὅ γε κρεῖον μέγα κάββαλεν ἐν πυρὸς αὐγῇ,“
IL.9,207	ἐν δ' ἄρα νῶτον ἔθηκ' ὄϊος καὶ πίονος αἰγός,
IL.9,208	ἐν δὲ συὸς σιάλοιο ῥάχιν τεθαλυῖαν ἀλοιφῇ.
IL.9,209	„τῷ δ' ἔχεν Αὐτομέδων, τάμνεν δ' ἄρα δῖος Ἀχιλλεύς.“
IL.9,210	καὶ τὰ μὲν εὖ μίστυλλε καὶ ἀμφ' ὀβελοῖσιν ἔπειρε,
IL.9,211	πῦρ δὲ Μενοιτιάδης δαῖεν μέγα ἰσόθεος φώς.
IL.9,212	„αὐτὰρ ἐπεὶ κατὰ πῦρ ἐκάη καὶ φλὸξ ἐμαράνθη,“
IL.9,213	ἀνθρακιὴν στορέσας ὀβελοὺς ἐφύπερθε τάνυσσε,
IL.9,214	πάσσε δ' ἁλὸς θείοιο κρατευτάων ἐπαείρας.
IL.9,215	αὐτὰρ ἐπεί ῥ' ὤπτησε καὶ εἰν ἐλεοῖσιν ἔχευε,
IL.9,216	Πάτροκλος μὲν σῖτον ἑλὼν ἐπένειμε τραπέζῃ
IL.9,217	καλοῖς ἐν κανέοισιν, ἀτὰρ κρέα νεῖμεν Ἀχιλλεύς.
IL.9,218	αὐτὸς δ' ἀντίον ἷζεν Ὀδυσσῆος θείοιο
IL.9,219	„τοίχου τοῦ ἑτέροιο, θεοῖσι δὲ θῦσαι ἀνώγει“
IL.9,220	Πάτροκλον ὃν ἑταῖρον: ὃ δ' ἐν πυρὶ βάλλε θυηλάς.
IL.9,221	οἳ δ' ἐπ' ὀνείαθ' ἑτοῖμα προκείμενα χεῖρας ἴαλλον.
IL.9,222	„αὐτὰρ ἐπεὶ πόσιος καὶ ἐδητύος ἐξ ἔρον ἕντο,“
IL.9,223	νεῦσ' Αἴας Φοίνικι: νόησε δὲ δῖος Ὀδυσσεύς,
IL.9,224	„πλησάμενος δ' οἴνοιο δέπας δείδεκτ' Ἀχιλῆα:“
IL.9,225	„χαῖρ' Ἀχιλεῦ: δαιτὸς μὲν ἐΐσης οὐκ ἐπιδευεῖσ“
IL.9,226	ἠμὲν ἐνὶ κλισίῃ Ἀγαμέμνονος Ἀτρεΐδαο
IL.9,227	ἠδὲ καὶ ἐνθάδε νῦν, πάρα γὰρ μενοεικέα πολλὰ
IL.9,228	δαίνυσθ': ἀλλ' οὐ δαιτὸς ἐπηράτου ἔργα μέμηλεν,
IL.9,229	ἀλλὰ λίην μέγα πῆμα διοτρεφὲς εἰσορόωντες
IL.9,230	δείδιμεν: ἐν δοιῇ δὲ σαωσέμεν ἢ ἀπολέσθαι
IL.9,231	νῆας ἐϋσσέλμους, εἰ μὴ σύ γε δύσεαι ἀλκήν.
IL.9,232	ἐγγὺς γὰρ νηῶν καὶ τείχεος αὖλιν ἔθεντο
IL.9,233	Τρῶες ὑπέρθυμοι τηλεκλειτοί τ' ἐπίκουροι
IL.9,234	κηάμενοι πυρὰ πολλὰ κατὰ στρατόν, οὐδ' ἔτι φασὶ
IL.9,235	σχήσεσθ', ἀλλ' ἐν νηυσὶ μελαίνῃσιν πεσέεσθαι.
IL.9,236	„Ζεὺς δέ σφι Κρονίδης ἐνδέξια σήματα φαίνων“
IL.9,237	ἀστράπτει: Ἕκτωρ δὲ μέγα σθένεϊ βλεμεαίνων
IL.9,238	μαίνεται ἐκπάγλως πίσυνος Διί, οὐδέ τι τίει
IL.9,239	ἀνέρας οὐδὲ θεούς: κρατερὴ δέ ἑ λύσσα δέδυκεν.
IL.9,240	ἀρᾶται δὲ τάχιστα φανήμεναι Ἠῶ δῖαν:
IL.9,241	„στεῦται γὰρ νηῶν ἀποκόψειν ἄκρα κόρυμβα“
IL.9,242	„αὐτάς τ' ἐμπρήσειν μαλεροῦ πυρός, αὐτὰρ Ἀχαιοὺσ“
IL.9,243	δῃώσειν παρὰ τῇσιν ὀρινομένους ὑπὸ καπνοῦ.
IL.9,244	ταῦτ' αἰνῶς δείδοικα κατὰ φρένα, μή οἱ ἀπειλὰς
IL.9,245	ἐκτελέσωσι θεοί, ἡμῖν δὲ δὴ αἴσιμον εἴη
IL.9,246	„φθίσθαι ἐνὶ Τροίῃ ἑκὰς Ἄργεος ἱπποβότοιο.“
IL.9,247	ἀλλ' ἄνα εἰ μέμονάς γε καὶ ὀψέ περ υἷας Ἀχαιῶν
IL.9,248	τειρομένους ἐρύεσθαι ὑπὸ Τρώων ὀρυμαγδοῦ.
IL.9,249	αὐτῷ τοι μετόπισθ' ἄχος ἔσσεται, οὐδέ τι μῆχος
IL.9,250	ῥεχθέντος κακοῦ ἔστ' ἄκος εὑρεῖν: ἀλλὰ πολὺ πρὶν
IL.9,251	φράζευ ὅπως Δαναοῖσιν ἀλεξήσεις κακὸν ἦμαρ.
IL.9,252	ὦ πέπον ἦ μὲν σοί γε πατὴρ ἐπετέλλετο Πηλεὺς
IL.9,253	ἤματι τῷ ὅτε σ' ἐκ Φθίης Ἀγαμέμνονι πέμπε:
IL.9,254	„τέκνον ἐμὸν κάρτος μὲν Ἀθηναίη τε καὶ Ἥρη“
IL.9,255	δώσουσ' αἴ κ' ἐθέλωσι, σὺ δὲ μεγαλήτορα θυμὸν
IL.9,256	ἴσχειν ἐν στήθεσσι: φιλοφροσύνη γὰρ ἀμείνων:
IL.9,257	ληγέμεναι δ' ἔριδος κακομηχάνου, ὄφρά σε μᾶλλον
IL.9,258	τίωσ' Ἀργείων ἠμὲν νέοι ἠδὲ γέροντες.
IL.9,259	ὣς ἐπέτελλ' ὃ γέρων, σὺ δὲ λήθεαι: ἀλλ' ἔτι καὶ νῦν
IL.9,260	παύε', ἔα δὲ χόλον θυμαλγέα: σοὶ δ' Ἀγαμέμνων
IL.9,261	„ἄξια δῶρα δίδωσι μεταλήξαντι χόλοιο.“
IL.9,262	„εἰ δὲ σὺ μέν μευ ἄκουσον, ἐγὼ δέ κέ τοι καταλέξω“
IL.9,263	ὅσσά τοι ἐν κλισίῃσιν ὑπέσχετο δῶρ' Ἀγαμέμνων:
IL.9,264	ἕπτ' ἀπύρους τρίποδας, δέκα δὲ χρυσοῖο τάλαντα,
IL.9,265	αἴθωνας δὲ λέβητας ἐείκοσι, δώδεκα δ' ἵππους
IL.9,266	πηγοὺς ἀθλοφόρους, οἳ ἀέθλια ποσσὶν ἄροντο.
IL.9,267	οὔ κεν ἀλήϊος εἴη ἀνὴρ ᾧ τόσσα γένοιτο
IL.9,268	οὐδέ κεν ἀκτήμων ἐριτίμοιο χρυσοῖο,
IL.9,269	ὅσσ' Ἀγαμέμνονος ἵπποι ἀέθλια ποσσὶν ἄροντο.
IL.9,270	δώσει δ' ἑπτὰ γυναῖκας ἀμύμονα ἔργα ἰδυίας
IL.9,271	„Λεσβίδας, ἃς ὅτε Λέσβον ἐϋκτιμένην ἕλες αὐτὸσ“
IL.9,272	ἐξέλεθ', αἳ τότε κάλλει ἐνίκων φῦλα γυναικῶν.
IL.9,273	τὰς μέν τοι δώσει, μετὰ δ' ἔσσεται ἣν τότ' ἀπηύρα
IL.9,274	κούρη Βρισῆος: ἐπὶ δὲ μέγαν ὅρκον ὀμεῖται
IL.9,275	μή ποτε τῆς εὐνῆς ἐπιβήμεναι ἠδὲ μιγῆναι
IL.9,276	ἣ θέμις ἐστὶν ἄναξ ἤτ' ἀνδρῶν ἤ τε γυναικῶν.
IL.9,277	ταῦτα μὲν αὐτίκα πάντα παρέσσεται: εἰ δέ κεν αὖτε
IL.9,278	ἄστυ μέγα Πριάμοιο θεοὶ δώωσ' ἀλαπάξαι,
IL.9,279	νῆα ἅλις χρυσοῦ καὶ χαλκοῦ νηήσασθαι
IL.9,280	εἰσελθών, ὅτε κεν δατεώμεθα ληΐδ' Ἀχαιοί,
IL.9,281	Τρωϊάδας δὲ γυναῖκας ἐείκοσιν αὐτὸς ἑλέσθαι,
IL.9,282	αἵ κε μετ' Ἀργείην Ἑλένην κάλλισται ἔωσιν.
IL.9,283	εἰ δέ κεν Ἄργος ἱκοίμεθ' Ἀχαιϊκὸν οὖθαρ ἀρούρης
IL.9,284	γαμβρός κέν οἱ ἔοις: τίσει δέ σε ἶσον Ὀρέστῃ,
IL.9,285	ὅς οἱ τηλύγετος τρέφεται θαλίῃ ἔνι πολλῇ.
IL.9,286	τρεῖς δέ οἵ εἰσι θύγατρες ἐνὶ μεγάρῳ εὐπήκτῳ
IL.9,287	Χρυσόθεμις καὶ Λαοδίκη καὶ Ἰφιάνασσα,
IL.9,288	τάων ἥν κ' ἐθέλῃσθα φίλην ἀνάεδνον ἄγεσθαι
IL.9,289	πρὸς οἶκον Πηλῆος: ὃ δ' αὖτ' ἐπὶ μείλια δώσει
IL.9,290	πολλὰ μάλ', ὅσσ' οὔ πώ τις ἑῇ ἐπέδωκε θυγατρί:
IL.9,291	ἑπτὰ δέ τοι δώσει εὖ ναιόμενα πτολίεθρα
IL.9,292	Καρδαμύλην Ἐνόπην τε καὶ Ἱρὴν ποιήεσσαν
IL.9,293	Φηράς τε ζαθέας ἠδ' Ἄνθειαν βαθύλειμον
IL.9,294	καλήν τ' Αἴπειαν καὶ Πήδασον ἀμπελόεσσαν.
IL.9,295	πᾶσαι δ' ἐγγὺς ἁλός, νέαται Πύλου ἠμαθόεντος:
IL.9,296	ἐν δ' ἄνδρες ναίουσι πολύρρηνες πολυβοῦται,
IL.9,297	„οἵ κέ σε δωτίνῃσι θεὸν ὣς τιμήσουσι“
IL.9,298	καί τοι ὑπὸ σκήπτρῳ λιπαρὰς τελέουσι θέμιστας.
IL.9,299	ταῦτά κέ τοι τελέσειε μεταλήξαντι χόλοιο.
IL.9,300	εἰ δέ τοι Ἀτρεΐδης μὲν ἀπήχθετο κηρόθι μᾶλλον
IL.9,301	αὐτὸς καὶ τοῦ δῶρα, σὺ δ' ἄλλους περ Παναχαιοὺς
IL.9,302	τειρομένους ἐλέαιρε κατὰ στρατόν, οἵ σε θεὸν ὣς
IL.9,303	τίσουσ': ἦ γάρ κέ σφι μάλα μέγα κῦδος ἄροιο:
IL.9,304	νῦν γάρ χ' Ἕκτορ' ἕλοις, ἐπεὶ ἂν μάλα τοι σχεδὸν ἔλθοι
IL.9,305	λύσσαν ἔχων ὀλοήν, ἐπεὶ οὔ τινά φησιν ὁμοῖον
IL.9,306	οἷ ἔμεναι Δαναῶν οὓς ἐνθάδε νῆες ἔνεικαν.
IL.9,307	τὸν δ' ἀπαμειβόμενος προσέφη πόδας ὠκὺς Ἀχιλλεύς:
IL.9,308	διογενὲς Λαερτιάδη πολυμήχαν' Ὀδυσσεῦ
IL.9,309	χρὴ μὲν δὴ τὸν μῦθον ἀπηλεγέως ἀποειπεῖν,
IL.9,310	ᾗ περ δὴ φρονέω τε καὶ ὡς τετελεσμένον ἔσται,
IL.9,311	ὡς μή μοι τρύζητε παρήμενοι ἄλλοθεν ἄλλος.
IL.9,312	ἐχθρὸς γάρ μοι κεῖνος ὁμῶς Ἀΐδαο πύλῃσιν
IL.9,313	„ὅς χ' ἕτερον μὲν κεύθῃ ἐνὶ φρεσίν, ἄλλο δὲ εἴπῃ.“
IL.9,314	αὐτὰρ ἐγὼν ἐρέω ὥς μοι δοκεῖ εἶναι ἄριστα:
IL.9,315	οὔτ' ἔμεγ' Ἀτρεΐδην Ἀγαμέμνονα πεισέμεν οἴω
IL.9,316	οὔτ' ἄλλους Δαναούς, ἐπεὶ οὐκ ἄρα τις χάρις ἦεν
IL.9,317	μάρνασθαι δηΐοισιν ἐπ' ἀνδράσι νωλεμὲς αἰεί.
IL.9,318	ἴση μοῖρα μένοντι καὶ εἰ μάλα τις πολεμίζοι:
IL.9,319	ἐν δὲ ἰῇ τιμῇ ἠμὲν κακὸς ἠδὲ καὶ ἐσθλός:
IL.9,320	κάτθαν' ὁμῶς ὅ τ' ἀεργὸς ἀνὴρ ὅ τε πολλὰ ἐοργώς.
IL.9,321	οὐδέ τί μοι περίκειται, ἐπεὶ πάθον ἄλγεα θυμῷ
IL.9,322	αἰεὶ ἐμὴν ψυχὴν παραβαλλόμενος πολεμίζειν.
IL.9,323	ὡς δ' ὄρνις ἀπτῆσι νεοσσοῖσι προφέρῃσι
IL.9,324	μάστακ' ἐπεί κε λάβῃσι, κακῶς δ' ἄρα οἱ πέλει αὐτῇ,
IL.9,325	„ὣς καὶ ἐγὼ πολλὰς μὲν ἀΰπνους νύκτας ἴαυον,“
IL.9,326	ἤματα δ' αἱματόεντα διέπρησσον πολεμίζων
IL.9,327	„ἀνδράσι μαρνάμενος ὀάρων ἕνεκα σφετεράων.“
IL.9,328	δώδεκα δὴ σὺν νηυσὶ πόλεις ἀλάπαξ' ἀνθρώπων,
IL.9,329	πεζὸς δ' ἕνδεκά φημι κατὰ Τροίην ἐρίβωλον:
IL.9,330	τάων ἐκ πασέων κειμήλια πολλὰ καὶ ἐσθλὰ
IL.9,331	ἐξελόμην, καὶ πάντα φέρων Ἀγαμέμνονι δόσκον
IL.9,332	Ἀτρεΐδῃ: ὃ δ' ὄπισθε μένων παρὰ νηυσὶ θοῇσι
IL.9,333	δεξάμενος διὰ παῦρα δασάσκετο, πολλὰ δ' ἔχεσκεν.
IL.9,334	ἄλλα δ' ἀριστήεσσι δίδου γέρα καὶ βασιλεῦσι:
IL.9,335	τοῖσι μὲν ἔμπεδα κεῖται, ἐμεῦ δ' ἀπὸ μούνου Ἀχαιῶν
IL.9,336	εἵλετ', ἔχει δ' ἄλοχον θυμαρέα: τῇ παριαύων
IL.9,337	τερπέσθω. τί δὲ δεῖ πολεμιζέμεναι Τρώεσσιν
IL.9,338	„Ἀργείους; τί δὲ λαὸν ἀνήγαγεν ἐνθάδ' ἀγείρασ“
IL.9,339	Ἀτρεΐδης; ἦ οὐχ Ἑλένης ἕνεκ' ἠϋκόμοιο;
IL.9,340	ἦ μοῦνοι φιλέουσ' ἀλόχους μερόπων ἀνθρώπων
IL.9,341	Ἀτρεΐδαι; ἐπεὶ ὅς τις ἀνὴρ ἀγαθὸς καὶ ἐχέφρων
IL.9,342	τὴν αὐτοῦ φιλέει καὶ κήδεται, ὡς καὶ ἐγὼ τὴν
IL.9,343	ἐκ θυμοῦ φίλεον δουρικτητήν περ ἐοῦσαν.
IL.9,344	νῦν δ' ἐπεὶ ἐκ χειρῶν γέρας εἵλετο καί μ' ἀπάτησε
IL.9,345	μή μευ πειράτω εὖ εἰδότος: οὐδέ με πείσει.
IL.9,346	ἀλλ' Ὀδυσεῦ σὺν σοί τε καὶ ἄλλοισιν βασιλεῦσι
IL.9,347	„φραζέσθω νήεσσιν ἀλεξέμεναι δήϊον πῦρ.“
IL.9,348	ἦ μὲν δὴ μάλα πολλὰ πονήσατο νόσφιν ἐμεῖο,
IL.9,349	καὶ δὴ τεῖχος ἔδειμε, καὶ ἤλασε τάφρον ἐπ' αὐτῷ
IL.9,350	εὐρεῖαν μεγάλην, ἐν δὲ σκόλοπας κατέπηξεν:
IL.9,351	ἀλλ' οὐδ' ὧς δύναται σθένος Ἕκτορος ἀνδροφόνοιο
IL.9,352	ἴσχειν: ὄφρα δ' ἐγὼ μετ' Ἀχαιοῖσιν πολέμιζον
IL.9,353	οὐκ ἐθέλεσκε μάχην ἀπὸ τείχεος ὀρνύμεν Ἕκτωρ,
IL.9,354	„ἀλλ' ὅσον ἐς Σκαιάς τε πύλας καὶ φηγὸν ἵκανεν:“
IL.9,355	ἔνθά ποτ' οἶον ἔμιμνε, μόγις δέ μευ ἔκφυγεν ὁρμήν.
IL.9,356	νῦν δ' ἐπεὶ οὐκ ἐθέλω πολεμιζέμεν Ἕκτορι δίῳ
IL.9,357	αὔριον ἱρὰ Διὶ ῥέξας καὶ πᾶσι θεοῖσι
IL.9,358	νηήσας εὖ νῆας, ἐπὴν ἅλα δὲ προερύσσω,
IL.9,359	ὄψεαι, αἴ κ' ἐθέλῃσθα καὶ αἴ κέν τοι τὰ μεμήλῃ,
IL.9,360	ἦρι μάλ' Ἑλλήσποντον ἐπ' ἰχθυόεντα πλεούσας
IL.9,361	νῆας ἐμάς, ἐν δ' ἄνδρας ἐρεσσέμεναι μεμαῶτας:
IL.9,362	εἰ δέ κεν εὐπλοίην δώῃ κλυτὸς ἐννοσίγαιος
IL.9,363	ἤματί κε τριτάτῳ Φθίην ἐρίβωλον ἱκοίμην.
IL.9,364	„ἔστι δέ μοι μάλα πολλά, τὰ κάλλιπον ἐνθάδε ἔρρων:“
IL.9,365	ἄλλον δ' ἐνθένδε χρυσὸν καὶ χαλκὸν ἐρυθρὸν
IL.9,366	ἠδὲ γυναῖκας ἐϋζώνους πολιόν τε σίδηρον
IL.9,367	„ἄξομαι, ἅσσ' ἔλαχόν γε: γέρας δέ μοι, ὅς περ ἔδωκεν,“
IL.9,368	αὖτις ἐφυβρίζων ἕλετο κρείων Ἀγαμέμνων
IL.9,369	Ἀτρεΐδης: τῷ πάντ' ἀγορευέμεν ὡς ἐπιτέλλω
IL.9,370	ἀμφαδόν, ὄφρα καὶ ἄλλοι ἐπισκύζωνται Ἀχαιοὶ
IL.9,371	εἴ τινά που Δαναῶν ἔτι ἔλπεται ἐξαπατήσειν
IL.9,372	αἰὲν ἀναιδείην ἐπιειμένος: οὐδ' ἂν ἔμοιγε
IL.9,373	τετλαίη κύνεός περ ἐὼν εἰς ὦπα ἰδέσθαι:
IL.9,374	οὐδέ τί οἱ βουλὰς συμφράσσομαι, οὐδὲ μὲν ἔργον:
IL.9,375	ἐκ γὰρ δή μ' ἀπάτησε καὶ ἤλιτεν: οὐδ' ἂν ἔτ' αὖτις
IL.9,376	ἐξαπάφοιτ' ἐπέεσσιν: ἅλις δέ οἱ: ἀλλὰ ἕκηλος
IL.9,377	ἐρρέτω: ἐκ γάρ εὑ φρένας εἵλετο μητίετα Ζεύς.
IL.9,378	„ἐχθρὰ δέ μοι τοῦ δῶρα, τίω δέ μιν ἐν καρὸς αἴσῃ.“
IL.9,379	οὐδ' εἴ μοι δεκάκις τε καὶ εἰκοσάκις τόσα δοίη
IL.9,380	ὅσσά τέ οἱ νῦν ἔστι, καὶ εἴ ποθεν ἄλλα γένοιτο,
IL.9,381	οὐδ' ὅσ' ἐς Ὀρχομενὸν ποτινίσεται, οὐδ' ὅσα Θήβας
IL.9,382	Αἰγυπτίας, ὅθι πλεῖστα δόμοις ἐν κτήματα κεῖται,
IL.9,383	„αἵ θ' ἑκατόμπυλοί εἰσι, διηκόσιοι δ' ἀν' ἑκάστασ“
IL.9,384	ἀνέρες ἐξοιχνεῦσι σὺν ἵπποισιν καὶ ὄχεσφιν:
IL.9,385	„οὐδ' εἴ μοι τόσα δοίη ὅσα ψάμαθός τε κόνις τε,“
IL.9,386	οὐδέ κεν ὧς ἔτι θυμὸν ἐμὸν πείσει' Ἀγαμέμνων
IL.9,387	πρίν γ' ἀπὸ πᾶσαν ἐμοὶ δόμεναι θυμαλγέα λώβην.
IL.9,388	κούρην δ' οὐ γαμέω Ἀγαμέμνονος Ἀτρεΐδαο,
IL.9,389	οὐδ' εἰ χρυσείῃ Ἀφροδίτῃ κάλλος ἐρίζοι,
IL.9,390	ἔργα δ' Ἀθηναίῃ γλαυκώπιδι ἰσοφαρίζοι:
IL.9,391	οὐδέ μιν ὧς γαμέω: ὃ δ' Ἀχαιῶν ἄλλον ἑλέσθω,
IL.9,392	„ὅς τις οἷ τ' ἐπέοικε καὶ ὃς βασιλεύτερός ἐστιν.“
IL.9,393	ἢν γὰρ δή με σαῶσι θεοὶ καὶ οἴκαδ' ἵκωμαι,
IL.9,394	Πηλεύς θήν μοι ἔπειτα γυναῖκά γε μάσσεται αὐτός.
IL.9,395	„πολλαὶ Ἀχαιΐδες εἰσὶν ἀν' Ἑλλάδα τε Φθίην τε“
IL.9,396	κοῦραι ἀριστήων, οἵ τε πτολίεθρα ῥύονται,
IL.9,397	τάων ἥν κ' ἐθέλωμι φίλην ποιήσομ' ἄκοιτιν.
IL.9,398	ἔνθα δέ μοι μάλα πολλὸν ἐπέσσυτο θυμὸς ἀγήνωρ
IL.9,399	γήμαντα μνηστὴν ἄλοχον ἐϊκυῖαν ἄκοιτιν
IL.9,400	κτήμασι τέρπεσθαι τὰ γέρων ἐκτήσατο Πηλεύς:
IL.9,401	„οὐ γὰρ ἐμοὶ ψυχῆς ἀντάξιον οὐδ' ὅσα φασὶν“
IL.9,402	Ἴλιον ἐκτῆσθαι εὖ ναιόμενον πτολίεθρον
IL.9,403	τὸ πρὶν ἐπ' εἰρήνης, πρὶν ἐλθεῖν υἷας Ἀχαιῶν,
IL.9,404	„οὐδ' ὅσα λάϊνος οὐδὸς ἀφήτορος ἐντὸς ἐέργει“
IL.9,405	Φοίβου Ἀπόλλωνος Πυθοῖ ἔνι πετρηέσσῃ.
IL.9,406	ληϊστοὶ μὲν γάρ τε βόες καὶ ἴφια μῆλα,
IL.9,407	κτητοὶ δὲ τρίποδές τε καὶ ἵππων ξανθὰ κάρηνα,
IL.9,408	ἀνδρὸς δὲ ψυχὴ πάλιν ἐλθεῖν οὔτε λεϊστὴ
IL.9,409	οὔθ' ἑλετή, ἐπεὶ ἄρ κεν ἀμείψεται ἕρκος ὀδόντων.
IL.9,410	μήτηρ γάρ τέ μέ φησι θεὰ Θέτις ἀργυρόπεζα
IL.9,411	διχθαδίας κῆρας φερέμεν θανάτοιο τέλος δέ.
IL.9,412	εἰ μέν κ' αὖθι μένων Τρώων πόλιν ἀμφιμάχωμαι,
IL.9,413	ὤλετο μέν μοι νόστος, ἀτὰρ κλέος ἄφθιτον ἔσται:
IL.9,414	εἰ δέ κεν οἴκαδ' ἵκωμι φίλην ἐς πατρίδα γαῖαν,
IL.9,415	ὤλετό μοι κλέος ἐσθλόν, ἐπὶ δηρὸν δέ μοι αἰὼν
IL.9,416	ἔσσεται, οὐδέ κέ μ' ὦκα τέλος θανάτοιο κιχείη.
IL.9,417	καὶ δ' ἂν τοῖς ἄλλοισιν ἐγὼ παραμυθησαίμην
IL.9,418	οἴκαδ' ἀποπλείειν, ἐπεὶ οὐκέτι δήετε τέκμωρ
IL.9,419	„Ἰλίου αἰπεινῆς: μάλα γάρ ἑθεν εὐρύοπα Ζεὺσ“
IL.9,420	χεῖρα ἑὴν ὑπερέσχε, τεθαρσήκασι δὲ λαοί.
IL.9,421	ἀλλ' ὑμεῖς μὲν ἰόντες ἀριστήεσσιν Ἀχαιῶν
IL.9,422	ἀγγελίην ἀπόφασθε: τὸ γὰρ γέρας ἐστὶ γερόντων:
IL.9,423	ὄφρ' ἄλλην φράζωνται ἐνὶ φρεσὶ μῆτιν ἀμείνω,
IL.9,424	ἥ κέ σφιν νῆάς τε σαῷ καὶ λαὸν Ἀχαιῶν
IL.9,425	νηυσὶν ἔπι γλαφυρῇς, ἐπεὶ οὔ σφισιν ἧδέ γ' ἑτοίμη
IL.9,426	ἣν νῦν ἐφράσσαντο ἐμεῦ ἀπομηνίσαντος:
IL.9,427	Φοῖνιξ δ' αὖθι παρ' ἄμμι μένων κατακοιμηθήτω,
IL.9,428	ὄφρά μοι ἐν νήεσσι φίλην ἐς πατρίδ' ἕπηται
IL.9,429	αὔριον ἢν ἐθέλῃσιν: ἀνάγκῃ δ' οὔ τί μιν ἄξω.
IL.9,430	ὣς ἔφαθ', οἳ δ' ἄρα πάντες ἀκὴν ἐγένοντο σιωπῇ
IL.9,431	μῦθον ἀγασσάμενοι: μάλα γὰρ κρατερῶς ἀπέειπεν:
IL.9,432	ὀψὲ δὲ δὴ μετέειπε γέρων ἱππηλάτα Φοῖνιξ
IL.9,433	δάκρυ' ἀναπρήσας: περὶ γὰρ δίε νηυσὶν Ἀχαιῶν:
IL.9,434	εἰ μὲν δὴ νόστόν γε μετὰ φρεσὶ φαίδιμ' Ἀχιλλεῦ
IL.9,435	βάλλεαι, οὐδέ τι πάμπαν ἀμύνειν νηυσὶ θοῇσι
IL.9,436	πῦρ ἐθέλεις ἀΐδηλον, ἐπεὶ χόλος ἔμπεσε θυμῷ,
IL.9,437	πῶς ἂν ἔπειτ' ἀπὸ σεῖο φίλον τέκος αὖθι λιποίμην
IL.9,438	οἶος; σοὶ δέ μ' ἔπεμπε γέρων ἱππηλάτα Πηλεὺς
IL.9,439	ἤματι τῷ ὅτε σ' ἐκ Φθίης Ἀγαμέμνονι πέμπε
IL.9,440	νήπιον οὔ πω εἰδόθ' ὁμοιΐου πολέμοιο
IL.9,441	οὐδ' ἀγορέων, ἵνα τ' ἄνδρες ἀριπρεπέες τελέθουσι.
IL.9,442	τοὔνεκά με προέηκε διδασκέμεναι τάδε πάντα,
IL.9,443	μύθων τε ῥητῆρ' ἔμεναι πρηκτῆρά τε ἔργων.
IL.9,444	ὡς ἂν ἔπειτ' ἀπὸ σεῖο φίλον τέκος οὐκ ἐθέλοιμι
IL.9,445	λείπεσθ', οὐδ' εἴ κέν μοι ὑποσταίη θεὸς αὐτὸς
IL.9,446	„γῆρας ἀποξύσας θήσειν νέον ἡβώοντα,“
IL.9,447	„οἷον ὅτε πρῶτον λίπον Ἑλλάδα καλλιγύναικα“
IL.9,448	φεύγων νείκεα πατρὸς Ἀμύντορος Ὀρμενίδαο,
IL.9,449	ὅς μοι παλλακίδος περιχώσατο καλλικόμοιο,
IL.9,450	τὴν αὐτὸς φιλέεσκεν, ἀτιμάζεσκε δ' ἄκοιτιν
IL.9,451	μητέρ' ἐμήν: ἣ δ' αἰὲν ἐμὲ λισσέσκετο γούνων
IL.9,452	παλλακίδι προμιγῆναι, ἵν' ἐχθήρειε γέροντα.
IL.9,453	τῇ πιθόμην καὶ ἔρεξα: πατὴρ δ' ἐμὸς αὐτίκ' ὀϊσθεὶς
IL.9,454	πολλὰ κατηρᾶτο, στυγερὰς δ' ἐπεκέκλετ' Ἐρινῦς,
IL.9,455	„μή ποτε γούνασιν οἷσιν ἐφέσσεσθαι φίλον υἱὸν“
IL.9,456	„ἐξ ἐμέθεν γεγαῶτα: θεοὶ δ' ἐτέλειον ἐπαρὰσ“
IL.9,457	„Ζεύς τε καταχθόνιος καὶ ἐπαινὴ Περσεφόνεια.“
IL.9,462	ἔνθ' ἐμοὶ οὐκέτι πάμπαν ἐρητύετ' ἐν φρεσὶ θυμὸς
IL.9,463	πατρὸς χωομένοιο κατὰ μέγαρα στρωφᾶσθαι.
IL.9,464	ἦ μὲν πολλὰ ἔται καὶ ἀνεψιοὶ ἀμφὶς ἐόντες
IL.9,465	αὐτοῦ λισσόμενοι κατερήτυον ἐν μεγάροισι,
IL.9,466	πολλὰ δὲ ἴφια μῆλα καὶ εἰλίποδας ἕλικας βοῦς
IL.9,467	ἔσφαζον, πολλοὶ δὲ σύες θαλέθοντες ἀλοιφῇ
IL.9,468	εὑόμενοι τανύοντο διὰ φλογὸς Ἡφαίστοιο,
IL.9,469	πολλὸν δ' ἐκ κεράμων μέθυ πίνετο τοῖο γέροντος.
IL.9,470	εἰνάνυχες δέ μοι ἀμφ' αὐτῷ παρὰ νύκτας ἴαυον:
IL.9,471	οἳ μὲν ἀμειβόμενοι φυλακὰς ἔχον, οὐδέ ποτ' ἔσβη
IL.9,472	πῦρ, ἕτερον μὲν ὑπ' αἰθούσῃ εὐερκέος αὐλῆς,
IL.9,473	„ἄλλο δ' ἐνὶ προδόμῳ, πρόσθεν θαλάμοιο θυράων.“
IL.9,474	ἀλλ' ὅτε δὴ δεκάτη μοι ἐπήλυθε νὺξ ἐρεβεννή,
IL.9,475	„καὶ τότ' ἐγὼ θαλάμοιο θύρας πυκινῶς ἀραρυίασ“
IL.9,476	ῥήξας ἐξῆλθον, καὶ ὑπέρθορον ἑρκίον αὐλῆς
IL.9,477	ῥεῖα, λαθὼν φύλακάς τ' ἄνδρας δμῳάς τε γυναῖκας.
IL.9,478	„φεῦγον ἔπειτ' ἀπάνευθε δι' Ἑλλάδος εὐρυχόροιο,“
IL.9,479	Φθίην δ' ἐξικόμην ἐριβώλακα μητέρα μήλων
IL.9,480	ἐς Πηλῆα ἄναχθ': ὃ δέ με πρόφρων ὑπέδεκτο,
IL.9,481	„καί μ' ἐφίλησ' ὡς εἴ τε πατὴρ ὃν παῖδα φιλήσῃ“
IL.9,482	μοῦνον τηλύγετον πολλοῖσιν ἐπὶ κτεάτεσσι,
IL.9,483	καί μ' ἀφνειὸν ἔθηκε, πολὺν δέ μοι ὤπασε λαόν:
IL.9,484	ναῖον δ' ἐσχατιὴν Φθίης Δολόπεσσιν ἀνάσσων.
IL.9,485	καί σε τοσοῦτον ἔθηκα θεοῖς ἐπιείκελ' Ἀχιλλεῦ,
IL.9,486	ἐκ θυμοῦ φιλέων, ἐπεὶ οὐκ ἐθέλεσκες ἅμ' ἄλλῳ
IL.9,487	οὔτ' ἐς δαῖτ' ἰέναι οὔτ' ἐν μεγάροισι πάσασθαι,
IL.9,488	πρίν γ' ὅτε δή σ' ἐπ' ἐμοῖσιν ἐγὼ γούνεσσι καθίσσας
IL.9,489	ὄψου τ' ἄσαιμι προταμὼν καὶ οἶνον ἐπισχών.
IL.9,490	πολλάκι μοι κατέδευσας ἐπὶ στήθεσσι χιτῶνα
IL.9,491	οἴνου ἀποβλύζων ἐν νηπιέῃ ἀλεγεινῇ.
IL.9,492	ὣς ἐπὶ σοὶ μάλα πολλὰ πάθον καὶ πολλὰ μόγησα,
IL.9,493	τὰ φρονέων ὅ μοι οὔ τι θεοὶ γόνον ἐξετέλειον
IL.9,494	ἐξ ἐμεῦ: ἀλλὰ σὲ παῖδα θεοῖς ἐπιείκελ' Ἀχιλλεῦ
IL.9,495	ποιεύμην, ἵνα μοί ποτ' ἀεικέα λοιγὸν ἀμύνῃς.
IL.9,496	ἀλλ' Ἀχιλεῦ δάμασον θυμὸν μέγαν: οὐδέ τί σε χρὴ
IL.9,497	νηλεὲς ἦτορ ἔχειν: στρεπτοὶ δέ τε καὶ θεοὶ αὐτοί,
IL.9,498	τῶν περ καὶ μείζων ἀρετὴ τιμή τε βίη τε.
IL.9,499	καὶ μὲν τοὺς θυέεσσι καὶ εὐχωλῇς ἀγανῇσι
IL.9,500	λοιβῇ τε κνίσῃ τε παρατρωπῶσ' ἄνθρωποι
IL.9,501	λισσόμενοι, ὅτε κέν τις ὑπερβήῃ καὶ ἁμάρτῃ.
IL.9,502	καὶ γάρ τε λιταί εἰσι Διὸς κοῦραι μεγάλοιο
IL.9,503	χωλαί τε ῥυσαί τε παραβλῶπές τ' ὀφθαλμώ,
IL.9,504	αἵ ῥά τε καὶ μετόπισθ' ἄτης ἀλέγουσι κιοῦσαι.
IL.9,505	„ἣ δ' ἄτη σθεναρή τε καὶ ἀρτίπος, οὕνεκα πάσασ“
IL.9,506	πολλὸν ὑπεκπροθέει, φθάνει δέ τε πᾶσαν ἐπ' αἶαν
IL.9,507	βλάπτουσ' ἀνθρώπους: αἳ δ' ἐξακέονται ὀπίσσω.
IL.9,508	ὃς μέν τ' αἰδέσεται κούρας Διὸς ἆσσον ἰούσας,
IL.9,509	„τὸν δὲ μέγ' ὤνησαν καί τ' ἔκλυον εὐχομένοιο:“
IL.9,510	ὃς δέ κ' ἀνήνηται καί τε στερεῶς ἀποείπῃ,
IL.9,511	λίσσονται δ' ἄρα ταί γε Δία Κρονίωνα κιοῦσαι
IL.9,512	τῷ ἄτην ἅμ' ἕπεσθαι, ἵνα βλαφθεὶς ἀποτίσῃ.
IL.9,513	ἀλλ' Ἀχιλεῦ πόρε καὶ σὺ Διὸς κούρῃσιν ἕπεσθαι
IL.9,514	τιμήν, ἥ τ' ἄλλων περ ἐπιγνάμπτει νόον ἐσθλῶν.
IL.9,515	εἰ μὲν γὰρ μὴ δῶρα φέροι τὰ δ' ὄπισθ' ὀνομάζοι
IL.9,516	Ἀτρεΐδης, ἀλλ' αἰὲν ἐπιζαφελῶς χαλεπαίνοι,
IL.9,517	οὐκ ἂν ἔγωγέ σε μῆνιν ἀπορρίψαντα κελοίμην
IL.9,518	Ἀργείοισιν ἀμυνέμεναι χατέουσί περ ἔμπης:
IL.9,519	νῦν δ' ἅμα τ' αὐτίκα πολλὰ διδοῖ τὰ δ' ὄπισθεν ὑπέστη,
IL.9,520	„ἄνδρας δὲ λίσσεσθαι ἐπιπροέηκεν ἀρίστουσ“
IL.9,521	κρινάμενος κατὰ λαὸν Ἀχαιϊκόν, οἵ τε σοὶ αὐτῷ
IL.9,522	φίλτατοι Ἀργείων: τῶν μὴ σύ γε μῦθον ἐλέγξῃς
IL.9,523	μηδὲ πόδας: πρὶν δ' οὔ τι νεμεσσητὸν κεχολῶσθαι.
IL.9,524	οὕτω καὶ τῶν πρόσθεν ἐπευθόμεθα κλέα ἀνδρῶν
IL.9,525	ἡρώων, ὅτε κέν τιν' ἐπιζάφελος χόλος ἵκοι:
IL.9,526	δωρητοί τε πέλοντο παράρρητοί τ' ἐπέεσσι.
IL.9,527	„μέμνημαι τόδε ἔργον ἐγὼ πάλαι οὔ τι νέον γε“
IL.9,528	„ὡς ἦν: ἐν δ' ὑμῖν ἐρέω πάντεσσι φίλοισι.“
IL.9,529	Κουρῆτές τ' ἐμάχοντο καὶ Αἰτωλοὶ μενεχάρμαι
IL.9,530	ἀμφὶ πόλιν Καλυδῶνα καὶ ἀλλήλους ἐνάριζον,
IL.9,531	„Αἰτωλοὶ μὲν ἀμυνόμενοι Καλυδῶνος ἐραννῆς,“
IL.9,532	Κουρῆτες δὲ διαπραθέειν μεμαῶτες Ἄρηϊ.
IL.9,533	καὶ γὰρ τοῖσι κακὸν χρυσόθρονος Ἄρτεμις ὦρσε
IL.9,534	χωσαμένη ὅ οἱ οὔ τι θαλύσια γουνῷ ἀλωῆς
IL.9,535	Οἰνεὺς ῥέξ': ἄλλοι δὲ θεοὶ δαίνυνθ' ἑκατόμβας,
IL.9,536	οἴῃ δ' οὐκ ἔρρεξε Διὸς κούρῃ μεγάλοιο.
IL.9,537	ἢ λάθετ' ἢ οὐκ ἐνόησεν: ἀάσατο δὲ μέγα θυμῷ.
IL.9,538	ἣ δὲ χολωσαμένη δῖον γένος ἰοχέαιρα
IL.9,539	ὦρσεν ἔπι χλούνην σῦν ἄγριον ἀργιόδοντα,
IL.9,540	„ὃς κακὰ πόλλ' ἕρδεσκεν ἔθων Οἰνῆος ἀλωήν:“
IL.9,541	„πολλὰ δ' ὅ γε προθέλυμνα χαμαὶ βάλε δένδρεα μακρὰ“
IL.9,542	„αὐτῇσιν ῥίζῃσι καὶ αὐτοῖς ἄνθεσι μήλων.“
IL.9,543	τὸν δ' υἱὸς Οἰνῆος ἀπέκτεινεν Μελέαγρος
IL.9,544	πολλέων ἐκ πολίων θηρήτορας ἄνδρας ἀγείρας
IL.9,545	καὶ κύνας: οὐ μὲν γάρ κε δάμη παύροισι βροτοῖσι:
IL.9,546	„τόσσος ἔην, πολλοὺς δὲ πυρῆς ἐπέβησ' ἀλεγεινῆς.“
IL.9,547	ἣ δ' ἀμφ' αὐτῷ θῆκε πολὺν κέλαδον καὶ ἀϋτὴν
IL.9,548	ἀμφὶ συὸς κεφαλῇ καὶ δέρματι λαχνήεντι,
IL.9,549	Κουρήτων τε μεσηγὺ καὶ Αἰτωλῶν μεγαθύμων.
IL.9,550	ὄφρα μὲν οὖν Μελέαγρος ἄρηῖφίλος πολέμιζε,
IL.9,551	τόφρα δὲ Κουρήτεσσι κακῶς ἦν, οὐδὲ δύναντο
IL.9,552	τείχεος ἔκτοσθεν μίμνειν πολέες περ ἐόντες:
IL.9,553	ἀλλ' ὅτε δὴ Μελέαγρον ἔδυ χόλος, ὅς τε καὶ ἄλλων
IL.9,554	„οἰδάνει ἐν στήθεσσι νόον πύκα περ φρονεόντων,“
IL.9,555	ἤτοι ὃ μητρὶ φίλῃ Ἀλθαίῃ χωόμενος κῆρ
IL.9,556	κεῖτο παρὰ μνηστῇ ἀλόχῳ καλῇ Κλεοπάτρῃ
IL.9,557	κούρῃ Μαρπήσσης καλλισφύρου Εὐηνίνης
IL.9,558	Ἴδεώ θ', ὃς κάρτιστος ἐπιχθονίων γένετ' ἀνδρῶν
IL.9,559	τῶν τότε: καί ῥα ἄνακτος ἐναντίον εἵλετο τόξον
IL.9,560	Φοίβου Ἀπόλλωνος καλλισφύρου εἵνεκα νύμφης,
IL.9,561	τὴν δὲ τότ' ἐν μεγάροισι πατὴρ καὶ πότνια μήτηρ
IL.9,562	„Ἀλκυόνην καλέεσκον ἐπώνυμον, οὕνεκ' ἄρ' αὐτῆσ“
IL.9,563	μήτηρ ἀλκυόνος πολυπενθέος οἶτον ἔχουσα
IL.9,564	κλαῖεν ὅ μιν ἑκάεργος ἀνήρπασε Φοῖβος Ἀπόλλων:
IL.9,565	τῇ ὅ γε παρκατέλεκτο χόλον θυμαλγέα πέσσων
IL.9,566	ἐξ ἀρέων μητρὸς κεχολωμένος, ἥ ῥα θεοῖσι
IL.9,567	„πόλλ' ἀχέουσ' ἠρᾶτο κασιγνήτοιο φόνοιο,“
IL.9,568	„πολλὰ δὲ καὶ γαῖαν πολυφόρβην χερσὶν ἀλοία“
IL.9,569	„κικλήσκουσ' Ἀΐδην καὶ ἐπαινὴν Περσεφόνειαν“
IL.9,570	πρόχνυ καθεζομένη, δεύοντο δὲ δάκρυσι κόλποι,
IL.9,571	„παιδὶ δόμεν θάνατον: τῆς δ' ἠεροφοῖτις Ἐρινὺσ“
IL.9,572	ἔκλυεν ἐξ Ἐρέβεσφιν ἀμείλιχον ἦτορ ἔχουσα.
IL.9,573	τῶν δὲ τάχ' ἀμφὶ πύλας ὅμαδος καὶ δοῦπος ὀρώρει
IL.9,574	πύργων βαλλομένων: τὸν δὲ λίσσοντο γέροντες
IL.9,575	„Αἰτωλῶν, πέμπον δὲ θεῶν ἱερῆας ἀρίστους,“
IL.9,576	ἐξελθεῖν καὶ ἀμῦναι ὑποσχόμενοι μέγα δῶρον:
IL.9,577	ὁππόθι πιότατον πεδίον Καλυδῶνος ἐραννῆς,
IL.9,578	„ἔνθά μιν ἤνωγον τέμενος περικαλλὲς ἑλέσθαι“
IL.9,579	πεντηκοντόγυον, τὸ μὲν ἥμισυ οἰνοπέδοιο,
IL.9,580	ἥμισυ δὲ ψιλὴν ἄροσιν πεδίοιο ταμέσθαι.
IL.9,581	πολλὰ δέ μιν λιτάνευε γέρων ἱππηλάτα Οἰνεὺς
IL.9,582	οὐδοῦ ἐπεμβεβαὼς ὑψηρεφέος θαλάμοιο
IL.9,583	σείων κολλητὰς σανίδας γουνούμενος υἱόν:
IL.9,584	πολλὰ δὲ τόν γε κασίγνηται καὶ πότνια μήτηρ
IL.9,585	ἐλλίσσονθ': ὃ δὲ μᾶλλον ἀναίνετο: πολλὰ δ' ἑταῖροι,
IL.9,586	„οἵ οἱ κεδνότατοι καὶ φίλτατοι ἦσαν ἁπάντων:“
IL.9,587	ἀλλ' οὐδ' ὧς τοῦ θυμὸν ἐνὶ στήθεσσιν ἔπειθον,
IL.9,588	πρίν γ' ὅτε δὴ θάλαμος πύκ' ἐβάλλετο, τοὶ δ' ἐπὶ πύργων
IL.9,589	βαῖνον Κουρῆτες καὶ ἐνέπρηθον μέγα ἄστυ.
IL.9,590	καὶ τότε δὴ Μελέαγρον ἐΰζωνος παράκοιτις
IL.9,591	λίσσετ' ὀδυρομένη, καί οἱ κατέλεξεν ἅπαντα
IL.9,592	κήδε', ὅσ' ἀνθρώποισι πέλει τῶν ἄστυ ἁλώῃ:
IL.9,593	„ἄνδρας μὲν κτείνουσι, πόλιν δέ τε πῦρ ἀμαθύνει,“
IL.9,594	„τέκνα δέ τ' ἄλλοι ἄγουσι βαθυζώνους τε γυναῖκας.“
IL.9,595	τοῦ δ' ὠρίνετο θυμὸς ἀκούοντος κακὰ ἔργα,
IL.9,596	βῆ δ' ἰέναι, χροῒ δ' ἔντε' ἐδύσετο παμφανόωντα.
IL.9,597	ὣς ὃ μὲν Αἰτωλοῖσιν ἀπήμυνεν κακὸν ἦμαρ
IL.9,598	„εἴξας ᾧ θυμῷ: τῷ δ' οὐκέτι δῶρα τέλεσσαν“
IL.9,599	πολλά τε καὶ χαρίεντα, κακὸν δ' ἤμυνε καὶ αὔτως.
IL.9,600	ἀλλὰ σὺ μή μοι ταῦτα νόει φρεσί, μὴ δέ σε δαίμων
IL.9,601	ἐνταῦθα τρέψειε φίλος: κάκιον δέ κεν εἴη
IL.9,602	νηυσὶν καιομένῃσιν ἀμυνέμεν: ἀλλ' ἐπὶ δώρων
IL.9,603	ἔρχεο: ἶσον γάρ σε θεῷ τίσουσιν Ἀχαιοί.
IL.9,604	εἰ δέ κ' ἄτερ δώρων πόλεμον φθισήνορα δύῃς
IL.9,605	„οὐκέθ' ὁμῶς τιμῆς ἔσεαι πόλεμόν περ ἀλαλκών,“
IL.9,606	τὸν δ' ἀπαμειβόμενος προσέφη πόδας ὠκὺς Ἀχιλλεύς:
IL.9,607	„Φοῖνιξ ἄττα γεραιὲ διοτρεφὲς οὔ τί με ταύτησ“
IL.9,608	χρεὼ τιμῆς: φρονέω δὲ τετιμῆσθαι Διὸς αἴσῃ,
IL.9,609	ἥ μ' ἕξει παρὰ νηυσὶ κορωνίσιν εἰς ὅ κ' ἀϋτμὴ
IL.9,610	ἐν στήθεσσι μένῃ καί μοι φίλα γούνατ' ὀρώρῃ.
IL.9,611	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσι:
IL.9,612	μή μοι σύγχει θυμὸν ὀδυρόμενος καὶ ἀχεύων
IL.9,613	Ἀτρεΐδῃ ἥρωϊ φέρων χάριν: οὐδέ τί σε χρὴ
IL.9,614	τὸν φιλέειν, ἵνα μή μοι ἀπέχθηαι φιλέοντι.
IL.9,615	καλόν τοι σὺν ἐμοὶ τὸν κήδειν ὅς κ' ἐμὲ κήδῃ:
IL.9,616	„ἶσον ἐμοὶ βασίλευε καὶ ἥμισυ μείρεο τιμῆς.“
IL.9,617	οὗτοι δ' ἀγγελέουσι, σὺ δ' αὐτόθι λέξεο μίμνων
IL.9,618	εὐνῇ ἔνι μαλακῇ: ἅμα δ' ἠοῖ φαινομένηφι
IL.9,619	„φρασσόμεθ' ἤ κε νεώμεθ' ἐφ' ἡμέτερ' ἦ κε μένωμεν.“
IL.9,620	ἦ καὶ Πατρόκλῳ ὅ γ' ἐπ' ὀφρύσι νεῦσε σιωπῇ
IL.9,621	„Φοίνικι στορέσαι πυκινὸν λέχος, ὄφρα τάχιστα“
IL.9,622	„ἐκ κλισίης νόστοιο μεδοίατο: τοῖσι δ' ἄρ' Αἴασ“
IL.9,623	ἀντίθεος Τελαμωνιάδης μετὰ μῦθον ἔειπε:
IL.9,624	διογενὲς Λαερτιάδη πολυμήχαν' Ὀδυσσεῦ
IL.9,625	„ἴομεν: οὐ γάρ μοι δοκέει μύθοιο τελευτὴ“
IL.9,626	τῇδέ γ' ὁδῷ κρανέεσθαι: ἀπαγγεῖλαι δὲ τάχιστα
IL.9,627	χρὴ μῦθον Δαναοῖσι καὶ οὐκ ἀγαθόν περ ἐόντα
IL.9,628	οἵ που νῦν ἕαται ποτιδέγμενοι. αὐτάρ Ἀχιλλεὺς
IL.9,629	ἄγριον ἐν στήθεσσι θέτο μεγαλήτορα θυμὸν
IL.9,630	σχέτλιος, οὐδὲ μετατρέπεται φιλότητος ἑταίρων
IL.9,631	τῆς ᾗ μιν παρὰ νηυσὶν ἐτίομεν ἔξοχον ἄλλων
IL.9,632	„νηλής: καὶ μέν τίς τε κασιγνήτοιο φονῆοσ“
IL.9,633	ποινὴν ἢ οὗ παιδὸς ἐδέξατο τεθνηῶτος:
IL.9,634	καί ῥ' ὃ μὲν ἐν δήμῳ μένει αὐτοῦ πόλλ' ἀποτίσας,
IL.9,635	τοῦ δέ τ' ἐρητύεται κραδίη καὶ θυμὸς ἀγήνωρ
IL.9,636	ποινὴν δεξαμένῳ: σοὶ δ' ἄληκτόν τε κακόν τε
IL.9,637	θυμὸν ἐνὶ στήθεσσι θεοὶ θέσαν εἵνεκα κούρης
IL.9,638	„οἴης: νῦν δέ τοι ἑπτὰ παρίσχομεν ἔξοχ' ἀρίστας,“
IL.9,639	ἄλλα τε πόλλ' ἐπὶ τῇσι: σὺ δ' ἵλαον ἔνθεο θυμόν,
IL.9,640	αἴδεσσαι δὲ μέλαθρον: ὑπωρόφιοι δέ τοί εἰμεν
IL.9,641	πληθύος ἐκ Δαναῶν, μέμαμεν δέ τοι ἔξοχον ἄλλων
IL.9,642	κήδιστοί τ' ἔμεναι καὶ φίλτατοι ὅσσοι Ἀχαιοί.
IL.9,643	τὸν δ' ἀπαμειβόμενος προσέφη πόδας ὠκὺς Ἀχιλλεύς:
IL.9,644	Αἶαν διογενὲς Τελαμώνιε κοίρανε λαῶν
IL.9,645	πάντα τί μοι κατὰ θυμὸν ἐείσαο μυθήσασθαι:
IL.9,646	ἀλλά μοι οἰδάνεται κραδίη χόλῳ ὁππότε κείνων
IL.9,647	μνήσομαι ὥς μ' ἀσύφηλον ἐν Ἀργείοισιν ἔρεξεν
IL.9,648	Ἀτρεΐδης ὡς εἴ τιν' ἀτίμητον μετανάστην.
IL.9,649	ἀλλ' ὑμεῖς ἔρχεσθε καὶ ἀγγελίην ἀπόφασθε:
IL.9,650	οὐ γὰρ πρὶν πολέμοιο μεδήσομαι αἱματόεντος
IL.9,651	πρίν γ' υἱὸν Πριάμοιο δαΐφρονος Ἕκτορα δῖον
IL.9,652	Μυρμιδόνων ἐπί τε κλισίας καὶ νῆας ἱκέσθαι
IL.9,653	„κτείνοντ' Ἀργείους, κατά τε σμῦξαι πυρὶ νῆας.“
IL.9,654	ἀμφὶ δέ τοι τῇ ἐμῇ κλισίῃ καὶ νηῒ μελαίνῃ
IL.9,655	Ἕκτορα καὶ μεμαῶτα μάχης σχήσεσθαι ὀΐω.
IL.9,656	„ὣς ἔφαθ', οἳ δὲ ἕκαστος ἑλὼν δέπας ἀμφικύπελλον“
IL.9,657	„σπείσαντες παρὰ νῆας ἴσαν πάλιν: ἦρχε δ' Ὀδυσσεύς.“
IL.9,658	Πάτροκλος δ' ἑτάροισιν ἰδὲ δμωῇσι κέλευσε
IL.9,659	Φοίνικι στορέσαι πυκινὸν λέχος ὅττι τάχιστα.
IL.9,660	αἳ δ' ἐπιπειθόμεναι στόρεσαν λέχος ὡς ἐκέλευσε
IL.9,661	κώεά τε ῥῆγός τε λίνοιό τε λεπτὸν ἄωτον.
IL.9,662	ἔνθ' ὃ γέρων κατέλεκτο καὶ ἠῶ δῖαν ἔμιμνεν.
IL.9,663	αὐτὰρ Ἀχιλλεὺς εὗδε μυχῷ κλισίης εὐπήκτου:
IL.9,664	τῷ δ' ἄρα παρκατέλεκτο γυνή, τὴν Λεσβόθεν ἦγε,
IL.9,665	Φόρβαντος θυγάτηρ Διομήδη καλλιπάρῃος.
IL.9,666	Πάτροκλος δ' ἑτέρωθεν ἐλέξατο: πὰρ δ' ἄρα καὶ τῷ
IL.9,667	Ἶφις ἐΰζωνος, τήν οἱ πόρε δῖος Ἀχιλλεὺς
IL.9,668	„Σκῦρον ἑλὼν αἰπεῖαν Ἐνυῆος πτολίεθρον.“
IL.9,669	οἳ δ' ὅτε δὴ κλισίῃσιν ἐν Ἀτρεΐδαο γένοντο.
IL.9,670	τοὺς μὲν ἄρα χρυσέοισι κυπέλλοις υἷες Ἀχαιῶν
IL.9,671	δειδέχατ' ἄλλοθεν ἄλλος ἀνασταδόν, ἔκ τ' ἐρέοντο:
IL.9,672	πρῶτος δ' ἐξερέεινεν ἄναξ ἀνδρῶν Ἀγαμέμνων:
IL.9,673	εἴπ' ἄγε μ' ὦ πολύαιν' Ὀδυσεῦ μέγα κῦδος Ἀχαιῶν
IL.9,674	ἤ ῥ' ἐθέλει νήεσσιν ἀλεξέμεναι δήϊον πῦρ,
IL.9,675	ἦ ἀπέειπε, χόλος δ' ἔτ' ἔχει μεγαλήτορα θυμόν;
IL.9,676	τὸν δ' αὖτε προσέειπε πολύτλας δῖος Ὀδυσσεύς:
IL.9,677	Ἀτρεΐδη κύδιστε ἄναξ ἀνδρῶν Ἀγάμεμνον
IL.9,678	κεῖνός γ' οὐκ ἐθέλει σβέσσαι χόλον, ἀλλ' ἔτι μᾶλλον
IL.9,679	πιμπλάνεται μένεος, σὲ δ' ἀναίνεται ἠδὲ σὰ δῶρα.
IL.9,680	„αὐτόν σε φράζεσθαι ἐν Ἀργείοισιν ἄνωγεν“
IL.9,681	ὅππως κεν νῆάς τε σαῷς καὶ λαὸν Ἀχαιῶν:
IL.9,682	„αὐτὸς δ' ἠπείλησεν ἅμ' ἠοῖ φαινομένηφι“
IL.9,683	νῆας ἐϋσσέλμους ἅλαδ' ἑλκέμεν ἀμφιελίσσας.
IL.9,684	καὶ δ' ἂν τοῖς ἄλλοισιν ἔφη παραμυθήσασθαι
IL.9,685	„οἴκαδ' ἀποπλείειν, ἐπεὶ οὐκέτι δήετε τέκμωρ“
IL.9,686	„Ἰλίου αἰπεινῆς: μάλα γάρ ἑθεν εὐρύοπα Ζεὺσ“
IL.9,687	χεῖρα ἑὴν ὑπερέσχε, τεθαρσήκασι δὲ λαοί.
IL.9,688	ὣς ἔφατ': εἰσὶ καὶ οἵδε τάδ' εἰπέμεν, οἵ μοι ἕποντο,
IL.9,689	Αἴας καὶ κήρυκε δύω πεπνυμένω ἄμφω.
IL.9,690	Φοῖνιξ δ' αὖθ' ὃ γέρων κατελέξατο, ὡς γὰρ ἀνώγει,
IL.9,691	ὄφρά οἱ ἐν νήεσσι φίλην ἐς πατρίδ' ἕπηται
IL.9,692	αὔριον, ἢν ἐθέλῃσιν: ἀνάγκῃ δ' οὔ τί μιν ἄξει.
IL.9,693	ὣς ἔφαθ', οἳ δ' ἄρα πάντες ἀκὴν ἐγένοντο σιωπῇ
IL.9,694	μῦθον ἀγασσάμενοι: μάλα γὰρ κρατερῶς ἀγόρευσε.
IL.9,695	δὴν δ' ἄνεῳ ἦσαν τετιηότες υἷες Ἀχαιῶν:
IL.9,696	ὀψὲ δὲ δὴ μετέειπε βοὴν ἀγαθὸς Διομήδης:
IL.9,697	Ἀτρεΐδη κύδιστε ἄναξ ἀνδρῶν Ἀγάμεμνον
IL.9,698	„μὴ ὄφελες λίσσεσθαι ἀμύμονα Πηλεΐωνα“
IL.9,699	„μυρία δῶρα διδούς: ὃ δ' ἀγήνωρ ἐστὶ καὶ ἄλλως:“
IL.9,700	νῦν αὖ μιν πολὺ μᾶλλον ἀγηνορίῃσιν ἐνῆκας.
IL.9,701	ἀλλ' ἤτοι κεῖνον μὲν ἐάσομεν ἤ κεν ἴῃσιν
IL.9,702	ἦ κε μένῃ: τότε δ' αὖτε μαχήσεται ὁππότε κέν μιν
IL.9,703	θυμὸς ἐνὶ στήθεσσιν ἀνώγῃ καὶ θεὸς ὄρσῃ.
IL.9,704	ἀλλ' ἄγεθ' ὡς ἂν ἐγὼ εἴπω πειθώμεθα πάντες:
IL.9,705	νῦν μὲν κοιμήσασθε τεταρπόμενοι φίλον ἦτορ
IL.9,706	σίτου καὶ οἴνοιο: τὸ γὰρ μένος ἐστὶ καὶ ἀλκή:
IL.9,707	αὐτὰρ ἐπεί κε φανῇ καλὴ ῥοδοδάκτυλος Ἠώς,
IL.9,708	καρπαλίμως πρὸ νεῶν ἐχέμεν λαόν τε καὶ ἵππους
IL.9,709	„ὀτρύνων, καὶ δ' αὐτὸς ἐνὶ πρώτοισι μάχεσθαι.“
IL.9,710	ὣς ἔφαθ', οἳ δ' ἄρα πάντες ἐπῄνησαν βασιλῆες
IL.9,711	μῦθον ἀγασσάμενοι Διομήδεος ἱπποδάμοιο.
IL.9,712	καὶ τότε δὴ σπείσαντες ἔβαν κλισίην δὲ ἕκαστος,
IL.9,713	ἔνθα δὲ κοιμήσαντο καὶ ὕπνου δῶρον ἕλοντο.
IL.10,1	Ἄλλοι μὲν παρὰ νηυσὶν ἀριστῆες Παναχαιῶν
IL.10,2	εὗδον παννύχιοι μαλακῷ δεδμημένοι ὕπνῳ:
IL.10,3	ἀλλ' οὐκ Ἀτρεΐδην Ἀγαμέμνονα ποιμένα λαῶν
IL.10,4	ὕπνος ἔχε γλυκερὸς πολλὰ φρεσὶν ὁρμαίνοντα.
IL.10,5	„ὡς δ' ὅτ' ἂν ἀστράπτῃ πόσις Ἥρης ἠϋκόμοιο“
IL.10,6	τεύχων ἢ πολὺν ὄμβρον ἀθέσφατον ἠὲ χάλαζαν
IL.10,7	„ἢ νιφετόν, ὅτε πέρ τε χιὼν ἐπάλυνεν ἀρούρας,“
IL.10,8	ἠέ ποθι πτολέμοιο μέγα στόμα πευκεδανοῖο,
IL.10,9	ὣς πυκίν' ἐν στήθεσσιν ἀνεστενάχιζ' Ἀγαμέμνων
IL.10,10	„νειόθεν ἐκ κραδίης, τρομέοντο δέ οἱ φρένες ἐντός.“
IL.10,11	ἤτοι ὅτ' ἐς πεδίον τὸ Τρωϊκὸν ἀθρήσειε,
IL.10,12	θαύμαζεν πυρὰ πολλὰ τὰ καίετο Ἰλιόθι πρὸ
IL.10,13	αὐλῶν συρίγγων τ' ἐνοπὴν ὅμαδόν τ' ἀνθρώπων.
IL.10,14	αὐτὰρ ὅτ' ἐς νῆάς τε ἴδοι καὶ λαὸν Ἀχαιῶν,
IL.10,15	πολλὰς ἐκ κεφαλῆς προθελύμνους ἕλκετο χαίτας
IL.10,16	ὑψόθ' ἐόντι Διί, μέγα δ' ἔστενε κυδάλιμον κῆρ.
IL.10,17	ἧδε δέ οἱ κατὰ θυμὸν ἀρίστη φαίνετο βουλὴ
IL.10,18	Νέστορ' ἔπι πρῶτον Νηλήϊον ἐλθέμεν ἀνδρῶν,
IL.10,19	εἴ τινά οἱ σὺν μῆτιν ἀμύμονα τεκτήναιτο,
IL.10,20	ἥ τις ἀλεξίκακος πᾶσιν Δαναοῖσι γένοιτο.
IL.10,21	ὀρθωθεὶς δ' ἔνδυνε περὶ στήθεσσι χιτῶνα,
IL.10,22	ποσσὶ δ' ὑπὸ λιπαροῖσιν ἐδήσατο καλὰ πέδιλα,
IL.10,23	„ἀμφὶ δ' ἔπειτα δαφοινὸν ἑέσσατο δέρμα λέοντοσ“
IL.10,24	αἴθωνος μεγάλοιο ποδηνεκές, εἵλετο δ' ἔγχος.
IL.10,25	ὣς δ' αὔτως Μενέλαον ἔχε τρόμος: οὐδὲ γὰρ αὐτῷ
IL.10,26	ὕπνος ἐπὶ βλεφάροισιν ἐφίζανε: μή τι πάθοιεν
IL.10,27	Ἀργεῖοι, τοὶ δὴ ἕθεν εἵνεκα πουλὺν ἐφ' ὑγρὴν
IL.10,28	ἤλυθον ἐς Τροίην πόλεμον θρασὺν ὁρμαίνοντες.
IL.10,29	παρδαλέῃ μὲν πρῶτα μετάφρενον εὐρὺ κάλυψε
IL.10,30	„ποικίλῃ, αὐτὰρ ἐπὶ στεφάνην κεφαλῆφιν ἀείρασ“
IL.10,31	θήκατο χαλκείην, δόρυ δ' εἵλετο χειρὶ παχείῃ.
IL.10,32	βῆ δ' ἴμεν ἀνστήσων ὃν ἀδελφεόν, ὃς μέγα πάντων
IL.10,33	Ἀργείων ἤνασσε, θεὸς δ' ὣς τίετο δήμῳ.
IL.10,34	τὸν δ' εὗρ' ἀμφ' ὤμοισι τιθήμενον ἔντεα καλὰ
IL.10,35	νηῒ πάρα πρύμνῃ: τῷ δ' ἀσπάσιος γένετ' ἐλθών.
IL.10,36	τὸν πρότερος προσέειπε βοὴν ἀγαθὸς Μενέλαος:
IL.10,37	„τίφθ' οὕτως ἠθεῖε κορύσσεαι; ἦ τιν' ἑταίρων“
IL.10,38	„ὀτρυνέεις Τρώεσσιν ἐπίσκοπον; ἀλλὰ μάλ' αἰνῶσ“
IL.10,39	δείδω μὴ οὔ τίς τοι ὑπόσχηται τόδε ἔργον
IL.10,40	ἄνδρας δυσμενέας σκοπιαζέμεν οἶος ἐπελθὼν
IL.10,41	νύκτα δι' ἀμβροσίην: μάλα τις θρασυκάρδιος ἔσται.
IL.10,42	τὸν δ' ἀπαμειβόμενος προσέφη κρείων Ἀγαμέμνων:
IL.10,43	χρεὼ βουλῆς ἐμὲ καὶ σὲ διοτρεφὲς ὦ Μενέλαε
IL.10,44	„κερδαλέης, ἥ τίς κεν ἐρύσσεται ἠδὲ σαώσει“
IL.10,45	„Ἀργείους καὶ νῆας, ἐπεὶ Διὸς ἐτράπετο φρήν.“
IL.10,46	Ἑκτορέοις ἄρα μᾶλλον ἐπὶ φρένα θῆχ' ἱεροῖσιν:
IL.10,47	οὐ γάρ πω ἰδόμην, οὐδ' ἔκλυον αὐδήσαντος
IL.10,48	ἄνδρ' ἕνα τοσσάδε μέρμερ' ἐπ' ἤματι μητίσασθαι,
IL.10,49	ὅσσ' Ἕκτωρ ἔρρεξε Διῒ φίλος υἷας Ἀχαιῶν
IL.10,50	αὔτως, οὔτε θεᾶς υἱὸς φίλος οὔτε θεοῖο.
IL.10,51	ἔργα δ' ἔρεξ' ὅσα φημὶ μελησέμεν Ἀργείοισι
IL.10,52	δηθά τε καὶ δολιχόν: τόσα γὰρ κακὰ μήσατ' Ἀχαιούς.
IL.10,53	„ἀλλ' ἴθι νῦν Αἴαντα καὶ Ἰδομενῆα κάλεσσον“
IL.10,54	ῥίμφα θέων παρὰ νῆας: ἐγὼ δ' ἐπὶ Νέστορα δῖον
IL.10,55	εἶμι, καὶ ὀτρυνέω ἀνστήμεναι, αἴ κ' ἐθέλῃσιν
IL.10,56	ἐλθεῖν ἐς φυλάκων ἱερὸν τέλος ἠδ' ἐπιτεῖλαι.
IL.10,57	κείνῳ γάρ κε μάλιστα πιθοίατο: τοῖο γὰρ υἱὸς
IL.10,58	σημαίνει φυλάκεσσι καὶ Ἰδομενῆος ὀπάων
IL.10,59	Μηριόνης: τοῖσιν γὰρ ἐπετράπομέν γε μάλιστα.
IL.10,60	τὸν δ' ἠμείβετ' ἔπειτα βοὴν ἀγαθὸς Μενέλαος:
IL.10,61	πῶς γάρ μοι μύθῳ ἐπιτέλλεαι ἠδὲ κελεύεις;
IL.10,62	αὖθι μένω μετὰ τοῖσι δεδεγμένος εἰς ὅ κεν ἔλθῃς,
IL.10,63	ἦε θέω μετὰ σ' αὖτις, ἐπὴν εὖ τοῖς ἐπιτείλω;
IL.10,64	τὸν δ' αὖτε προσέειπεν ἄναξ ἀνδρῶν Ἀγαμέμνων,
IL.10,65	„αὖθι μένειν, μή πως ἀβροτάξομεν ἀλλήλοιιν“
IL.10,66	ἐρχομένω: πολλαὶ γὰρ ἀνὰ στρατόν εἰσι κέλευθοι.
IL.10,67	φθέγγεο δ' ᾗ κεν ἴῃσθα καὶ ἐγρήγορθαι ἄνωχθι
IL.10,68	„πατρόθεν ἐκ γενεῆς ὀνομάζων ἄνδρα ἕκαστον“
IL.10,69	πάντας κυδαίνων: μηδὲ μεγαλίζεο θυμῷ,
IL.10,70	ἀλλὰ καὶ αὐτοί περ πονεώμεθα: ὧδέ που ἄμμι
IL.10,71	Ζεὺς ἐπὶ γιγνομένοισιν ἵει κακότητα βαρεῖαν.
IL.10,72	ὣς εἰπὼν ἀπέπεμπεν ἀδελφεὸν εὖ ἐπιτείλας:
IL.10,73	αὐτὰρ ὃ βῆ ῥ' ἰέναι μετὰ Νέστορα ποιμένα λαῶν:
IL.10,74	τὸν δ' εὗρεν παρά τε κλισίῃ καὶ νηῒ μελαίνῃ
IL.10,75	„εὐνῇ ἔνι μαλακῇ: παρὰ δ' ἔντεα ποικίλ' ἔκειτο“
IL.10,76	ἀσπὶς καὶ δύο δοῦρε φαεινή τε τρυφάλεια.
IL.10,77	„πὰρ δὲ ζωστὴρ κεῖτο παναίολος, ᾧ ῥ' ὁ γεραιὸσ“
IL.10,78	ζώννυθ' ὅτ' ἐς πόλεμον φθισήνορα θωρήσσοιτο
IL.10,79	λαὸν ἄγων, ἐπεὶ οὐ μὲν ἐπέτρεπε γήραϊ λυγρῷ.
IL.10,80	ὀρθωθεὶς δ' ἄρ' ἐπ' ἀγκῶνος κεφαλὴν ἐπαείρας
IL.10,81	Ἀτρεΐδην προσέειπε καὶ ἐξερεείνετο μύθῳ:
IL.10,82	τίς δ' οὗτος κατὰ νῆας ἀνὰ στρατὸν ἔρχεαι οἶος
IL.10,83	νύκτα δι' ὀρφναίην, ὅτε θ' εὕδουσι βροτοὶ ἄλλοι,
IL.10,84	ἠέ τιν' οὐρήων διζήμενος, ἤ τιν' ἑταίρων;
IL.10,85	φθέγγεο, μηδ' ἀκέων ἐπ' ἔμ' ἔρχεο: τίπτε δέ σε χρεώ;
IL.10,86	τὸν δ' ἠμείβετ' ἔπειτα ἄναξ ἀνδρῶν Ἀγαμέμνων:
IL.10,87	ὦ Νέστορ Νηληϊάδη μέγα κῦδος Ἀχαιῶν
IL.10,88	γνώσεαι Ἀτρεΐδην Ἀγαμέμνονα, τὸν περὶ πάντων
IL.10,89	Ζεὺς ἐνέηκε πόνοισι διαμπερὲς εἰς ὅ κ' ἀϋτμὴ
IL.10,90	ἐν στήθεσσι μένῃ καί μοι φίλα γούνατ' ὀρώρῃ.
IL.10,91	„πλάζομαι ὧδ' ἐπεὶ οὔ μοι ἐπ' ὄμμασι νήδυμος ὕπνοσ“
IL.10,92	ἱζάνει, ἀλλὰ μέλει πόλεμος καὶ κήδε' Ἀχαιῶν.
IL.10,93	αἰνῶς γὰρ Δαναῶν περιδείδια, οὐδέ μοι ἦτορ
IL.10,94	ἔμπεδον, ἀλλ' ἀλαλύκτημαι, κραδίη δέ μοι ἔξω
IL.10,95	στηθέων ἐκθρῴσκει, τρομέει δ' ὑπὸ φαίδιμα γυῖα.
IL.10,96	ἀλλ' εἴ τι δραίνεις, ἐπεὶ οὐδὲ σέ γ' ὕπνος ἱκάνει,
IL.10,97	δεῦρ' ἐς τοὺς φύλακας καταβήομεν, ὄφρα ἴδωμεν
IL.10,98	μὴ τοὶ μὲν καμάτῳ ἀδηκότες ἠδὲ καὶ ὕπνῳ
IL.10,99	κοιμήσωνται, ἀτὰρ φυλακῆς ἐπὶ πάγχυ λάθωνται.
IL.10,100	δυσμενέες δ' ἄνδρες σχεδὸν εἵαται: οὐδέ τι ἴδμεν
IL.10,101	μή πως καὶ διὰ νύκτα μενοινήσωσι μάχεσθαι.
IL.10,102	τὸν δ' ἠμείβετ' ἔπειτα Γερήνιος ἱππότα Νέστωρ:
IL.10,103	Ἀτρεΐδη κύδιστε ἄναξ ἀνδρῶν Ἀγάμεμνον
IL.10,104	οὔ θην Ἕκτορι πάντα νοήματα μητίετα Ζεὺς
IL.10,105	ἐκτελέει, ὅσα πού νυν ἐέλπεται: ἀλλά μιν οἴω
IL.10,106	κήδεσι μοχθήσειν καὶ πλείοσιν, εἴ κεν Ἀχιλλεὺς
IL.10,107	ἐκ χόλου ἀργαλέοιο μεταστρέψῃ φίλον ἦτορ.
IL.10,108	σοὶ δὲ μάλ' ἕψομ' ἐγώ: ποτὶ δ' αὖ καὶ ἐγείρομεν ἄλλους
IL.10,109	ἠμὲν Τυδεΐδην δουρὶ κλυτὸν ἠδ' Ὀδυσῆα
IL.10,110	„ἠδ' Αἴαντα ταχὺν καὶ Φυλέος ἄλκιμον υἱόν.“
IL.10,111	ἀλλ' εἴ τις καὶ τοῦσδε μετοιχόμενος καλέσειεν
IL.10,112	ἀντίθεόν τ' Αἴαντα καὶ Ἰδομενῆα ἄνακτα:
IL.10,113	τῶν γὰρ νῆες ἔασιν ἑκαστάτω, οὐδὲ μάλ' ἐγγύς.
IL.10,114	ἀλλὰ φίλον περ ἐόντα καὶ αἰδοῖον Μενέλαον
IL.10,115	νεικέσω, εἴ πέρ μοι νεμεσήσεαι, οὐδ' ἐπικεύσω
IL.10,116	„ὡς εὕδει, σοὶ δ' οἴῳ ἐπέτρεψεν πονέεσθαι.“
IL.10,117	„νῦν ὄφελεν κατὰ πάντας ἀριστῆας πονέεσθαι“
IL.10,118	„λισσόμενος: χρειὼ γὰρ ἱκάνεται οὐκέτ' ἀνεκτός.“
IL.10,119	τὸν δ' αὖτε προσέειπεν ἄναξ ἀνδρῶν Ἀγαμέμνων:
IL.10,120	„ὦ γέρον ἄλλοτε μέν σε καὶ αἰτιάασθαι ἄνωγα:“
IL.10,121	πολλάκι γὰρ μεθιεῖ τε καὶ οὐκ ἐθέλει πονέεσθαι
IL.10,122	οὔτ' ὄκνῳ εἴκων οὔτ' ἀφραδίῃσι νόοιο,
IL.10,123	ἀλλ' ἐμέ τ' εἰσορόων καὶ ἐμὴν ποτιδέγμενος ὁρμήν.
IL.10,124	νῦν δ' ἐμέο πρότερος μάλ' ἐπέγρετο καί μοι ἐπέστη:
IL.10,125	τὸν μὲν ἐγὼ προέηκα καλήμεναι οὓς σὺ μεταλλᾷς.
IL.10,126	ἀλλ' ἴομεν: κείνους δὲ κιχησόμεθα πρὸ πυλάων
IL.10,127	ἐν φυλάκεσσ', ἵνα γάρ σφιν ἐπέφραδον ἠγερέθεσθαι.
IL.10,128	τὸν δ' ἠμείβετ' ἔπειτα Γερήνιος ἱππότα Νέστωρ:
IL.10,129	οὕτως οὔ τίς οἱ νεμεσήσεται οὐδ' ἀπιθήσει
IL.10,130	Ἀργείων, ὅτε κέν τιν' ἐποτρύνῃ καὶ ἀνώγῃ.
IL.10,131	ὣς εἰπὼν ἔνδυνε περὶ στήθεσσι χιτῶνα,
IL.10,132	ποσσὶ δ' ὑπὸ λιπαροῖσιν ἐδήσατο καλὰ πέδιλα,
IL.10,133	ἀμφὶ δ' ἄρα χλαῖναν περονήσατο φοινικόεσσαν
IL.10,134	διπλῆν ἐκταδίην, οὔλη δ' ἐπενήνοθε λάχνη.
IL.10,135	εἵλετο δ' ἄλκιμον ἔγχος ἀκαχμένον ὀξέϊ χαλκῷ,
IL.10,136	βῆ δ' ἰέναι κατὰ νῆας Ἀχαιῶν χαλκοχιτώνων.
IL.10,137	πρῶτον ἔπειτ' Ὀδυσῆα Διὶ μῆτιν ἀτάλαντον
IL.10,138	ἐξ ὕπνου ἀνέγειρε Γερήνιος ἱππότα Νέστωρ
IL.10,139	φθεγξάμενος: τὸν δ' αἶψα περὶ φρένας ἤλυθ' ἰωή,
IL.10,140	„ἐκ δ' ἦλθε κλισίης καί σφεας πρὸς μῦθον ἔειπε:“
IL.10,141	τίφθ' οὕτω κατὰ νῆας ἀνὰ στρατὸν οἶοι ἀλᾶσθε
IL.10,142	νύκτα δι' ἀμβροσίην, ὅ τι δὴ χρειὼ τόσον ἵκει;
IL.10,143	τὸν δ' ἠμείβετ' ἔπειτα Γερήνιος ἱππότα Νέστωρ:
IL.10,144	διογενὲς Λαερτιάδη πολυμήχαν' Ὀδυσσεῦ
IL.10,145	μὴ νεμέσα: τοῖον γὰρ ἄχος βεβίηκεν Ἀχαιούς.
IL.10,146	ἀλλ' ἕπε', ὄφρα καὶ ἄλλον ἐγείρομεν ὅν τ' ἐπέοικε
IL.10,147	βουλὰς βουλεύειν, ἢ φευγέμεν ἠὲ μάχεσθαι.
IL.10,148	ὣς φάθ', ὃ δὲ κλισίην δὲ κιὼν πολύμητις Ὀδυσσεὺς
IL.10,149	ποικίλον ἀμφ' ὤμοισι σάκος θέτο, βῆ δὲ μετ' αὐτούς.
IL.10,150	βὰν δ' ἐπὶ Τυδεΐδην Διομήδεα: τὸν δὲ κίχανον
IL.10,151	ἐκτὸς ἀπὸ κλισίης σὺν τεύχεσιν: ἀμφὶ δ' ἑταῖροι
IL.10,152	εὗδον, ὑπὸ κρασὶν δ' ἔχον ἀσπίδας: ἔγχεα δέ σφιν
IL.10,153	ὄρθ' ἐπὶ σαυρωτῆρος ἐλήλατο, τῆλε δὲ χαλκὸς
IL.10,154	λάμφ' ὥς τε στεροπὴ πατρὸς Διός: αὐτὰρ ὅ γ' ἥρως
IL.10,155	εὗδ', ὑπὸ δ' ἔστρωτο ῥινὸν βοὸς ἀγραύλοιο,
IL.10,156	αὐτὰρ ὑπὸ κράτεσφι τάπης τετάνυστο φαεινός.
IL.10,157	τὸν παρστὰς ἀνέγειρε Γερήνιος ἱππότα Νέστωρ,
IL.10,158	λὰξ ποδὶ κινήσας, ὄτρυνέ τε νείκεσέ τ' ἄντην:
IL.10,159	ἔγρεο Τυδέος υἱέ: τί πάννυχον ὕπνον ἀωτεῖς;
IL.10,160	οὐκ ἀΐεις ὡς Τρῶες ἐπὶ θρωσμῷ πεδίοιο
IL.10,161	εἵαται ἄγχι νεῶν, ὀλίγος δ' ἔτι χῶρος ἐρύκει;
IL.10,162	ὣς φάθ', ὃ δ' ἐξ ὕπνοιο μάλα κραιπνῶς ἀνόρουσε,
IL.10,163	καί μιν φωνήσας ἔπεα πτερόεντα προσηύδα:
IL.10,164	„σχέτλιός ἐσσι γεραιέ: σὺ μὲν πόνου οὔ ποτε λήγεις.“
IL.10,165	οὔ νυ καὶ ἄλλοι ἔασι νεώτεροι υἷες Ἀχαιῶν
IL.10,166	οἵ κεν ἔπειτα ἕκαστον ἐγείρειαν βασιλήων
IL.10,167	„πάντῃ ἐποιχόμενοι; σὺ δ' ἀμήχανός ἐσσι γεραιέ.“
IL.10,168	τὸν δ' αὖτε προσέειπε Γερήνιος ἱππότα Νέστωρ:
IL.10,169	ναὶ δὴ ταῦτά γε πάντα φίλος κατὰ μοῖραν ἔειπες.
IL.10,170	εἰσὶν μέν μοι παῖδες ἀμύμονες, εἰσὶ δὲ λαοὶ
IL.10,171	καὶ πολέες, τῶν κέν τις ἐποιχόμενος καλέσειεν:
IL.10,172	ἀλλὰ μάλα μεγάλη χρειὼ βεβίηκεν Ἀχαιούς.
IL.10,173	νῦν γὰρ δὴ πάντεσσιν ἐπὶ ξυροῦ ἵσταται ἀκμῆς
IL.10,174	ἢ μάλα λυγρὸς ὄλεθρος Ἀχαιοῖς ἠὲ βιῶναι.
IL.10,175	„ἀλλ' ἴθι νῦν Αἴαντα ταχὺν καὶ Φυλέος υἱὸν“
IL.10,176	ἄνστησον: σὺ γάρ ἐσσι νεώτερος: εἴ μ' ἐλεαίρεις.
IL.10,177	ὣς φάθ', ὃ δ' ἀμφ' ὤμοισιν ἑέσσατο δέρμα λέοντος
IL.10,178	αἴθωνος μεγάλοιο ποδηνεκές, εἵλετο δ' ἔγχος.
IL.10,179	βῆ δ' ἰέναι, τοὺς δ' ἔνθεν ἀναστήσας ἄγεν ἥρως.
IL.10,180	οἳ δ' ὅτε δὴ φυλάκεσσιν ἐν ἀγρομένοισιν ἔμιχθεν,
IL.10,181	οὐδὲ μὲν εὕδοντας φυλάκων ἡγήτορας εὗρον,
IL.10,182	ἀλλ' ἐγρηγορτὶ σὺν τεύχεσιν εἵατο πάντες.
IL.10,183	ὡς δὲ κύνες περὶ μῆλα δυσωρήσωνται ἐν αὐλῇ
IL.10,184	θηρὸς ἀκούσαντες κρατερόφρονος, ὅς τε καθ' ὕλην
IL.10,185	ἔρχηται δι' ὄρεσφι: πολὺς δ' ὀρυμαγδὸς ἐπ' αὐτῷ
IL.10,186	ἀνδρῶν ἠδὲ κυνῶν, ἀπό τέ σφισιν ὕπνος ὄλωλεν:
IL.10,187	„ὣς τῶν νήδυμος ὕπνος ἀπὸ βλεφάροιιν ὀλώλει“
IL.10,188	„νύκτα φυλασσομένοισι κακήν: πεδίον δὲ γὰρ αἰεὶ“
IL.10,189	„τετράφαθ', ὁππότ' ἐπὶ Τρώων ἀΐοιεν ἰόντων.“
IL.10,190	τοὺς δ' ὃ γέρων γήθησεν ἰδὼν θάρσυνέ τε μύθῳ
IL.10,191	καί σφεας φωνήσας ἔπεα πτερόεντα προσηύδα:
IL.10,192	οὕτω νῦν φίλα τέκνα φυλάσσετε: μηδέ τιν' ὕπνος
IL.10,193	αἱρείτω, μὴ χάρμα γενώμεθα δυσμενέεσσιν.
IL.10,194	ὣς εἰπὼν τάφροιο διέσσυτο: τοὶ δ' ἅμ' ἕποντο
IL.10,195	„Ἀργείων βασιλῆες ὅσοι κεκλήατο βουλήν.“
IL.10,196	τοῖς δ' ἅμα Μηριόνης καὶ Νέστορος ἀγλαὸς υἱὸς
IL.10,197	ἤϊσαν: αὐτοὶ γὰρ κάλεον συμμητιάασθαι.
IL.10,198	τάφρον δ' ἐκδιαβάντες ὀρυκτὴν ἑδριόωντο
IL.10,199	ἐν καθαρῷ, ὅθι δὴ νεκύων διεφαίνετο χῶρος
IL.10,200	πιπτόντων: ὅθεν αὖτις ἀπετράπετ' ὄβριμος Ἕκτωρ
IL.10,201	ὀλλὺς Ἀργείους, ὅτε δὴ περὶ νὺξ ἐκάλυψεν.
IL.10,202	ἔνθα καθεζόμενοι ἔπε' ἀλλήλοισι πίφαυσκον:
IL.10,203	τοῖσι δὲ μύθων ἦρχε Γερήνιος ἱππότα Νέστωρ:
IL.10,204	„ὦ φίλοι οὐκ ἂν δή τις ἀνὴρ πεπίθοιθ' ἑῷ αὐτοῦ“
IL.10,205	θυμῷ τολμήεντι μετὰ Τρῶας μεγαθύμους
IL.10,206	ἐλθεῖν, εἴ τινά που δηΐων ἕλοι ἐσχατόωντα,
IL.10,207	ἤ τινά που καὶ φῆμιν ἐνὶ Τρώεσσι πύθοιτο,
IL.10,208	ἅσσά τε μητιόωσι μετὰ σφίσιν, ἢ μεμάασιν
IL.10,209	αὖθι μένειν παρὰ νηυσὶν ἀπόπροθεν, ἦε πόλιν δὲ
IL.10,210	ἂψ ἀναχωρήσουσιν, ἐπεὶ δαμάσαντό γ' Ἀχαιούς.
IL.10,211	ταῦτά κε πάντα πύθοιτο, καὶ ἂψ εἰς ἡμέας ἔλθοι
IL.10,212	ἀσκηθής: μέγα κέν οἱ ὑπουράνιον κλέος εἴη
IL.10,213	πάντας ἐπ' ἀνθρώπους, καί οἱ δόσις ἔσσεται ἐσθλή:
IL.10,214	ὅσσοι γὰρ νήεσσιν ἐπικρατέουσιν ἄριστοι
IL.10,215	τῶν πάντων οἱ ἕκαστος ὄϊν δώσουσι μέλαιναν
IL.10,216	„θῆλυν ὑπόρρηνον: τῇ μὲν κτέρας οὐδὲν ὁμοῖον,“
IL.10,217	αἰεὶ δ' ἐν δαίτῃσι καὶ εἰλαπίνῃσι παρέσται.
IL.10,218	ὣς ἔφαθ', οἳ δ' ἄρα πάντες ἀκὴν ἐγένοντο σιωπῇ.
IL.10,219	τοῖσι δὲ καὶ μετέειπε βοὴν ἀγαθὸς Διομήδης:
IL.10,220	Νέστορ ἔμ' ὀτρύνει κραδίη καὶ θυμὸς ἀγήνωρ
IL.10,221	ἀνδρῶν δυσμενέων δῦναι στρατὸν ἐγγὺς ἐόντων
IL.10,222	Τρώων: ἀλλ' εἴ τίς μοι ἀνὴρ ἅμ' ἕποιτο καὶ ἄλλος
IL.10,223	μᾶλλον θαλπωρὴ καὶ θαρσαλεώτερον ἔσται.
IL.10,224	„σύν τε δύ' ἐρχομένω καί τε πρὸ ὃ τοῦ ἐνόησεν“
IL.10,225	„ὅππως κέρδος ἔῃ: μοῦνος δ' εἴ πέρ τε νοήσῃ“
IL.10,226	„ἀλλά τέ οἱ βράσσων τε νόος, λεπτὴ δέ τε μῆτις.“
IL.10,227	ὣς ἔφαθ', οἳ δ' ἔθελον Διομήδεϊ πολλοὶ ἕπεσθαι.
IL.10,228	ἠθελέτην Αἴαντε δύω θεράποντες Ἄρηος,
IL.10,229	ἤθελε Μηριόνης, μάλα δ' ἤθελε Νέστορος υἱός,
IL.10,230	ἤθελε δ' Ἀτρεΐδης δουρίκλειτὸς Μενέλαος,
IL.10,231	„ἤθελε δ' ὁ τλήμων Ὀδυσεὺς καταδῦναι ὅμιλον“
IL.10,232	Τρώων: αἰεὶ γάρ οἱ ἐνὶ φρεσὶ θυμὸς ἐτόλμα.
IL.10,233	τοῖσι δὲ καὶ μετέειπεν ἄναξ ἀνδρῶν Ἀγαμέμνων:
IL.10,234	Τυδεΐδη Διόμηδες ἐμῷ κεχαρισμένε θυμῷ
IL.10,235	τὸν μὲν δὴ ἕταρόν γ' αἱρήσεαι ὅν κ' ἐθέλῃσθα,
IL.10,236	φαινομένων τὸν ἄριστον, ἐπεὶ μεμάασί γε πολλοί.
IL.10,237	μηδὲ σύ γ' αἰδόμενος σῇσι φρεσὶ τὸν μὲν ἀρείω
IL.10,238	καλλείπειν, σὺ δὲ χείρον' ὀπάσσεαι αἰδοῖ εἴκων
IL.10,239	ἐς γενεὴν ὁρόων, μηδ' εἰ βασιλεύτερός ἐστιν.
IL.10,240	„ὣς ἔφατ', ἔδεισεν δὲ περὶ ξανθῷ Μενελάῳ.“
IL.10,241	τοῖς δ' αὖτις μετέειπε βοὴν ἀγαθὸς Διομήδης:
IL.10,242	„εἰ μὲν δὴ ἕταρόν γε κελεύετέ μ' αὐτὸν ἑλέσθαι,“
IL.10,243	πῶς ἂν ἔπειτ' Ὀδυσῆος ἐγὼ θείοιο λαθοίμην,
IL.10,244	οὗ πέρι μὲν πρόφρων κραδίη καὶ θυμὸς ἀγήνωρ
IL.10,245	ἐν πάντεσσι πόνοισι, φιλεῖ δέ ἑ Παλλὰς Ἀθήνη.
IL.10,246	τούτου γ' ἑσπομένοιο καὶ ἐκ πυρὸς αἰθομένοιο
IL.10,247	ἄμφω νοστήσαιμεν, ἐπεὶ περίοιδε νοῆσαι.
IL.10,248	τὸν δ' αὖτε προσέειπε πολύτλας δῖος Ὀδυσσεύς:
IL.10,249	Τυδεΐδη μήτ' ἄρ με μάλ' αἴνεε μήτέ τι νείκει:
IL.10,250	εἰδόσι γάρ τοι ταῦτα μετ' Ἀργείοις ἀγορεύεις.
IL.10,251	ἀλλ' ἴομεν: μάλα γὰρ νὺξ ἄνεται, ἐγγύθι δ' ἠώς,
IL.10,252	„ἄστρα δὲ δὴ προβέβηκε, παροίχωκεν δὲ πλέων νὺξ“
IL.10,253	τῶν δύο μοιράων, τριτάτη δ' ἔτι μοῖρα λέλειπται.
IL.10,254	ὣς εἰπόνθ' ὅπλοισιν ἔνι δεινοῖσιν ἐδύτην.
IL.10,255	Τυδεΐδῃ μὲν δῶκε μενεπτόλεμος Θρασυμήδης
IL.10,256	φάσγανον ἄμφηκες: τὸ δ' ἑὸν παρὰ νηῒ λέλειπτο:
IL.10,257	καὶ σάκος: ἀμφὶ δέ οἱ κυνέην κεφαλῆφιν ἔθηκε
IL.10,258	„ταυρείην, ἄφαλόν τε καὶ ἄλλοφον, ἥ τε καταῖτυξ“
IL.10,259	κέκληται, ῥύεται δὲ κάρη θαλερῶν αἰζηῶν.
IL.10,260	Μηριόνης δ' Ὀδυσῆϊ δίδου βιὸν ἠδὲ φαρέτρην
IL.10,261	καὶ ξίφος, ἀμφὶ δέ οἱ κυνέην κεφαλῆφιν ἔθηκε
IL.10,262	„ῥινοῦ ποιητήν: πολέσιν δ' ἔντοσθεν ἱμᾶσιν“
IL.10,263	ἐντέτατο στερεῶς: ἔκτοσθε δὲ λευκοὶ ὀδόντες
IL.10,264	ἀργιόδοντος ὑὸς θαμέες ἔχον ἔνθα καὶ ἔνθα
IL.10,265	„εὖ καὶ ἐπισταμένως: μέσσῃ δ' ἐνὶ πῖλος ἀρήρει.“
IL.10,266	„τήν ῥά ποτ' ἐξ Ἐλεῶνος Ἀμύντορος Ὀρμενίδαο“
IL.10,267	ἐξέλετ' Αὐτόλυκος πυκινὸν δόμον ἀντιτορήσας,
IL.10,268	„Σκάνδειαν δ' ἄρα δῶκε Κυθηρίῳ Ἀμφιδάμαντι:“
IL.10,269	Ἀμφιδάμας δὲ Μόλῳ δῶκε ξεινήϊον εἶναι,
IL.10,270	αὐτὰρ ὃ Μηριόνῃ δῶκεν ᾧ παιδὶ φορῆναι:
IL.10,271	δὴ τότ' Ὀδυσσῆος πύκασεν κάρη ἀμφιτεθεῖσα.
IL.10,272	τὼ δ' ἐπεὶ οὖν ὅπλοισιν ἔνι δεινοῖσιν ἐδύτην,
IL.10,273	βάν ῥ' ἰέναι, λιπέτην δὲ κατ' αὐτόθι πάντας ἀρίστους.
IL.10,274	τοῖσι δὲ δεξιὸν ἧκεν ἐρωδιὸν ἐγγὺς ὁδοῖο
IL.10,275	Παλλὰς Ἀθηναίη: τοὶ δ' οὐκ ἴδον ὀφθαλμοῖσι
IL.10,276	νύκτα δι' ὀρφναίην, ἀλλὰ κλάγξαντος ἄκουσαν.
IL.10,277	„χαῖρε δὲ τῷ ὄρνιθ' Ὀδυσεύς, ἠρᾶτο δ' Ἀθήνῃ:“
IL.10,278	κλῦθί μευ αἰγιόχοιο Διὸς τέκος, ἥ τέ μοι αἰεὶ
IL.10,279	ἐν πάντεσσι πόνοισι παρίστασαι, οὐδέ σε λήθω
IL.10,280	κινύμενος: νῦν αὖτε μάλιστά με φῖλαι Ἀθήνη,
IL.10,281	„δὸς δὲ πάλιν ἐπὶ νῆας ἐϋκλεῖας ἀφικέσθαι“
IL.10,282	„ῥέξαντας μέγα ἔργον, ὅ κε Τρώεσσι μελήσῃ.“
IL.10,283	δεύτερος αὖτ' ἠρᾶτο βοὴν ἀγαθὸς Διομήδης:
IL.10,284	κέκλυθι νῦν καὶ ἐμεῖο Διὸς τέκος Ἀτρυτώνη:
IL.10,285	σπεῖό μοι ὡς ὅτε πατρὶ ἅμ' ἕσπεο Τυδέϊ δίῳ
IL.10,286	„ἐς Θήβας, ὅτε τε πρὸ Ἀχαιῶν ἄγγελος ᾔει.“
IL.10,287	τοὺς δ' ἄρ' ἐπ' Ἀσωπῷ λίπε χαλκοχίτωνας Ἀχαιούς,
IL.10,288	αὐτὰρ ὃ μειλίχιον μῦθον φέρε Καδμείοισι
IL.10,289	κεῖσ': ἀτὰρ ἂψ ἀπιὼν μάλα μέρμερα μήσατο ἔργα
IL.10,290	σὺν σοὶ δῖα θεά, ὅτε οἱ πρόφρασσα παρέστης.
IL.10,291	ὣς νῦν μοι ἐθέλουσα παρίσταο καί με φύλασσε.
IL.10,292	σοὶ δ' αὖ ἐγὼ ῥέξω βοῦν ἦνιν εὐρυμέτωπον
IL.10,293	ἀδμήτην, ἣν οὔ πω ὑπὸ ζυγὸν ἤγαγεν ἀνήρ:
IL.10,294	τήν τοι ἐγὼ ῥέξω χρυσὸν κέρασιν περιχεύας.
IL.10,295	ὣς ἔφαν εὐχόμενοι, τῶν δ' ἔκλυε Παλλὰς Ἀθήνη.
IL.10,296	οἳ δ' ἐπεὶ ἠρήσαντο Διὸς κούρῃ μεγάλοιο,
IL.10,297	βάν ῥ' ἴμεν ὥς τε λέοντε δύω διὰ νύκτα μέλαιναν
IL.10,298	„ἂμ φόνον, ἂν νέκυας, διά τ' ἔντεα καὶ μέλαν αἷμα.“
IL.10,299	„οὐδὲ μὲν οὐδὲ Τρῶας ἀγήνορας εἴασεν Ἕκτωρ“
IL.10,300	εὕδειν, ἀλλ' ἄμυδις κικλήσκετο πάντας ἀρίστους,
IL.10,301	ὅσσοι ἔσαν Τρώων ἡγήτορες ἠδὲ μέδοντες:
IL.10,302	τοὺς ὅ γε συγκαλέσας πυκινὴν ἀρτύνετο βουλήν:
IL.10,303	τίς κέν μοι τόδε ἔργον ὑποσχόμενος τελέσειε
IL.10,304	δώρῳ ἔπι μεγάλῳ; μισθὸς δέ οἱ ἄρκιος ἔσται.
IL.10,305	δώσω γὰρ δίφρόν τε δύω τ' ἐριαύχενας ἵππους
IL.10,306	οἵ κεν ἄριστοι ἔωσι θοῇς ἐπὶ νηυσὶν Ἀχαιῶν
IL.10,307	ὅς τίς κε τλαίη, οἷ τ' αὐτῷ κῦδος ἄροιτο,
IL.10,308	νηῶν ὠκυπόρων σχεδὸν ἐλθέμεν, ἔκ τε πυθέσθαι
IL.10,309	ἠέ φυλάσσονται νῆες θοαὶ ὡς τὸ πάρος περ,
IL.10,310	ἦ ἤδη χείρεσσιν ὑφ' ἡμετέρῃσι δαμέντες
IL.10,311	φύξιν βουλεύουσι μετὰ σφίσιν, οὐδ' ἐθέλουσι
IL.10,312	νύκτα φυλασσέμεναι, καμάτῳ ἀδηκότες αἰνῷ.
IL.10,313	ὣς ἔφαθ', οἳ δ' ἄρα πάντες ἀκὴν ἐγένοντο σιωπῇ.
IL.10,314	ἦν δέ τις ἐν Τρώεσσι Δόλων Εὐμήδεος υἱὸς
IL.10,315	κήρυκος θείοιο πολύχρυσος πολύχαλκος,
IL.10,316	ὃς δή τοι εἶδος μὲν ἔην κακός, ἀλλὰ ποδώκης:
IL.10,317	αὐτὰρ ὃ μοῦνος ἔην μετὰ πέντε κασιγνήτῃσιν.
IL.10,318	ὅς ῥα τότε Τρωσίν τε καὶ Ἕκτορι μῦθον ἔειπεν:
IL.10,319	Ἕκτορ ἔμ' ὀτρύνει κραδίη καὶ θυμὸς ἀγήνωρ
IL.10,320	νηῶν ὠκυπόρων σχεδὸν ἐλθέμεν ἔκ τε πυθέσθαι.
IL.10,321	ἀλλ' ἄγε μοι τὸ σκῆπτρον ἀνάσχεο, καί μοι ὄμοσσον
IL.10,322	„ἦ μὲν τοὺς ἵππους τε καὶ ἅρματα ποικίλα χαλκῷ“
IL.10,323	δωσέμεν, οἳ φορέουσιν ἀμύμονα Πηλεΐωνα,
IL.10,324	σοὶ δ' ἐγὼ οὐχ ἅλιος σκοπὸς ἔσσομαι οὐδ' ἀπὸ δόξης:
IL.10,325	τόφρα γὰρ ἐς στρατὸν εἶμι διαμπερὲς ὄφρ' ἂν ἵκωμαι
IL.10,326	„νῆ' Ἀγαμεμνονέην, ὅθι που μέλλουσιν ἄριστοι“
IL.10,327	βουλὰς βουλεύειν ἢ φευγέμεν ἠὲ μάχεσθαι.
IL.10,328	ὣς φάθ', ὃ δ' ἐν χερσὶ σκῆπτρον λάβε καί οἱ ὄμοσσεν:
IL.10,329	ἴστω νῦν Ζεὺς αὐτὸς ἐρίγδουπος πόσις Ἥρης
IL.10,330	„μὴ μὲν τοῖς ἵπποισιν ἀνὴρ ἐποχήσεται ἄλλοσ“
IL.10,331	Τρώων, ἀλλά σέ φημι διαμπερὲς ἀγλαϊεῖσθαι.
IL.10,332	„ὣς φάτο καί ῥ' ἐπίορκον ἐπώμοσε, τὸν δ' ὀρόθυνεν:“
IL.10,333	αὐτίκα δ' ἀμφ' ὤμοισιν ἐβάλλετο καμπύλα τόξα,
IL.10,334	ἕσσατο δ' ἔκτοσθεν ῥινὸν πολιοῖο λύκοιο,
IL.10,335	„κρατὶ δ' ἐπὶ κτιδέην κυνέην, ἕλε δ' ὀξὺν ἄκοντα,“
IL.10,336	βῆ δ' ἰέναι προτὶ νῆας ἀπὸ στρατοῦ: οὐδ' ἄρ' ἔμελλεν
IL.10,337	ἐλθὼν ἐκ νηῶν ἂψ Ἕκτορι μῦθον ἀποίσειν.
IL.10,338	„ἀλλ' ὅτε δή ῥ' ἵππων τε καὶ ἀνδρῶν κάλλιφ' ὅμιλον,“
IL.10,339	βῆ ῥ' ἀν' ὁδὸν μεμαώς: τὸν δὲ φράσατο προσιόντα
IL.10,340	διογενὴς Ὀδυσεύς, Διομήδεα δὲ προσέειπεν:
IL.10,341	οὗτός τις Διόμηδες ἀπὸ στρατοῦ ἔρχεται ἀνήρ,
IL.10,342	οὐκ οἶδ' ἢ νήεσσιν ἐπίσκοπος ἡμετέρῃσιν,
IL.10,343	ἦ τινα συλήσων νεκύων κατατεθνηώτων.
IL.10,344	ἀλλ' ἐῶμέν μιν πρῶτα παρεξελθεῖν πεδίοιο
IL.10,345	τυτθόν: ἔπειτα δέ κ' αὐτὸν ἐπαΐξαντες ἕλοιμεν
IL.10,346	καρπαλίμως: εἰ δ' ἄμμε παραφθαίησι πόδεσσιν,
IL.10,347	„αἰεί μιν ἐπὶ νῆας ἀπὸ στρατόφι προτιειλεῖν“
IL.10,348	ἔγχει ἐπαΐσσων, μή πως προτὶ ἄστυ ἀλύξῃ.
IL.10,349	ὣς ἄρα φωνήσαντε παρὲξ ὁδοῦ ἐν νεκύεσσι
IL.10,350	κλινθήτην: ὃ δ' ἄρ' ὦκα παρέδραμεν ἀφραδίῃσιν.
IL.10,351	„ἀλλ' ὅτε δή ῥ' ἀπέην ὅσσόν τ' ἐπὶ οὖρα πέλονται“
IL.10,352	ἡμιόνων: αἱ γάρ τε βοῶν προφερέστεραί εἰσιν
IL.10,353	„ἑλκέμεναι νειοῖο βαθείης πηκτὸν ἄροτρον:“
IL.10,354	„τὼ μὲν ἐπεδραμέτην, ὃ δ' ἄρ' ἔστη δοῦπον ἀκούσας.“
IL.10,355	ἔλπετο γὰρ κατὰ θυμὸν ἀποστρέψοντας ἑταίρους
IL.10,356	„ἐκ Τρώων ἰέναι πάλιν Ἕκτορος ὀτρύναντος.“
IL.10,357	ἀλλ' ὅτε δή ῥ' ἄπεσαν δουρηνεκὲς ἢ καὶ ἔλασσον,
IL.10,358	γνῶ ῥ' ἄνδρας δηΐους, λαιψηρὰ δὲ γούνατ' ἐνώμα
IL.10,359	φευγέμεναι: τοὶ δ' αἶψα διώκειν ὁρμήθησαν.
IL.10,360	ὡς δ' ὅτε καρχαρόδοντε δύω κύνε εἰδότε θήρης
IL.10,361	„ἢ κεμάδ' ἠὲ λαγωὸν ἐπείγετον ἐμμενὲς αἰεὶ“
IL.10,362	χῶρον ἀν' ὑλήενθ', ὃ δέ τε προθέῃσι μεμηκώς,
IL.10,363	ὣς τὸν Τυδεΐδης ἠδ' ὃ πτολίπορθος Ὀδυσσεὺς
IL.10,364	λαοῦ ἀποτμήξαντε διώκετον ἐμμενὲς αἰεί.
IL.10,365	ἀλλ' ὅτε δὴ τάχ' ἔμελλε μιγήσεσθαι φυλάκεσσι
IL.10,366	φεύγων ἐς νῆας, τότε δὴ μένος ἔμβαλ' Ἀθήνη
IL.10,367	Τυδεΐδῃ, ἵνα μή τις Ἀχαιῶν χαλκοχιτώνων
IL.10,368	φθαίη ἐπευξάμενος βαλέειν, ὃ δὲ δεύτερος ἔλθοι.
IL.10,369	δουρὶ δ' ἐπαΐσσων προσέφη κρατερὸς Διομήδης:
IL.10,370	ἠὲ μέν' ἠέ σε δουρὶ κιχήσομαι, οὐδέ σέ φημι
IL.10,371	δηρὸν ἐμῆς ἀπὸ χειρὸς ἀλύξειν αἰπὺν ὄλεθρον.
IL.10,372	„ἦ ῥα καὶ ἔγχος ἀφῆκεν, ἑκὼν δ' ἡμάρτανε φωτός:“
IL.10,373	δεξιτερὸν δ' ὑπὲρ ὦμον ἐΰξου δουρὸς ἀκωκὴ
IL.10,374	ἐν γαίῃ ἐπάγη: ὃ δ' ἄρ' ἔστη τάρβησέν τε
IL.10,375	„βαμβαίνων: ἄραβος δὲ διὰ στόμα γίγνετ' ὀδόντων:“
IL.10,376	χλωρὸς ὑπαὶ δείους: τὼ δ' ἀσθμαίνοντε κιχήτην,
IL.10,377	χειρῶν δ' ἁψάσθην: ὃ δὲ δακρύσας ἔπος ηὔδα:
IL.10,378	„ζωγρεῖτ', αὐτὰρ ἐγὼν ἐμὲ λύσομαι: ἔστι γὰρ ἔνδον“
IL.10,379	χαλκός τε χρυσός τε πολύκμητός τε σίδηρος,
IL.10,380	τῶν κ' ὔμμιν χαρίσαιτο πατὴρ ἀπερείσι' ἄποινα
IL.10,381	„εἴ κεν ἐμὲ ζωὸν πεπύθοιτ' ἐπὶ νηυσὶν Ἀχαιῶν.“
IL.10,382	τὸν δ' ἀπαμειβόμενος προσέφη πολύμητις Ὀδυσσεύς:
IL.10,383	„θάρσει, μηδέ τί τοι θάνατος καταθύμιος ἔστω.“
IL.10,384	ἀλλ' ἄγε μοι τόδε εἰπὲ καὶ ἀτρεκέως κατάλεξον:
IL.10,385	πῇ δὴ οὕτως ἐπὶ νῆας ἀπὸ στρατοῦ ἔρχεαι οἷος
IL.10,386	νύκτα δι' ὀρφναίην, ὅτε θ' εὕδουσι βροτοὶ ἄλλοι;
IL.10,387	ἤ τινα συλήσων νεκύων κατατεθνηώτων;
IL.10,388	ἦ σ' Ἕκτωρ προέηκε διασκοπιᾶσθαι ἕκαστα
IL.10,389	νῆας ἔπι γλαφυράς; ἦ σ' αὐτὸν θυμὸς ἀνῆκε;
IL.10,390	τὸν δ' ἠμείβετ' ἔπειτα Δόλων, ὑπὸ δ' ἔτρεμε γυῖα:
IL.10,391	πολλῇσίν μ' ἄτῃσι παρὲκ νόον ἤγαγεν Ἕκτωρ,
IL.10,392	ὅς μοι Πηλεΐωνος ἀγαυοῦ μώνυχας ἵππους
IL.10,393	δωσέμεναι κατένευσε καὶ ἅρματα ποικίλα χαλκῷ,
IL.10,394	ἠνώγει δέ μ' ἰόντα θοὴν διὰ νύκτα μέλαιναν
IL.10,395	ἀνδρῶν δυσμενέων σχεδὸν ἐλθέμεν, ἔκ τε πυθέσθαι
IL.10,396	ἠὲ φυλάσσονται νῆες θοαὶ ὡς τὸ πάρος περ,
IL.10,397	ἦ ἤδη χείρεσσιν ὑφ' ἡμετέρῃσι δαμέντες
IL.10,398	„φύξιν βουλεύουσι μετὰ σφίσιν, οὐδ' ἐθέλουσι“
IL.10,399	νύκτα φυλασσέμεναι, καμάτῳ ἀδηκότες αἰνῷ.
IL.10,400	τὸν δ' ἐπιμειδήσας προσέφη πολύμητις Ὀδυσσεύς:
IL.10,401	ἦ ῥά νύ τοι μεγάλων δώρων ἐπεμαίετο θυμὸς
IL.10,402	ἵππων Αἰακίδαο δαΐφρονος: οἳ δ' ἀλεγεινοὶ
IL.10,403	ἀνδράσι γε θνητοῖσι δαμήμεναι ἠδ' ὀχέεσθαι
IL.10,404	ἄλλῳ γ' ἢ Ἀχιλῆϊ, τὸν ἀθανάτη τέκε μήτηρ.
IL.10,405	ἀλλ' ἄγε μοι τόδε εἰπὲ καὶ ἀτρεκέως κατάλεξον:
IL.10,406	ποῦ νῦν δεῦρο κιὼν λίπες Ἕκτορα ποιμένα λαῶν;
IL.10,407	ποῦ δέ οἱ ἔντεα κεῖται ἀρήϊα, ποῦ δέ οἱ ἵπποι;
IL.10,408	„πῶς δαὶ τῶν ἄλλων Τρώων φυλακαί τε καὶ εὐναί;“
IL.10,409	ἅσσά τε μητιόωσι μετὰ σφίσιν, ἢ μεμάασιν
IL.10,410	αὖθι μένειν παρὰ νηυσὶν ἀπόπροθεν, ἦε πόλιν δὲ
IL.10,411	ἂψ ἀναχωρήσουσιν, ἐπεὶ δαμάσαντό γ' Ἀχαιούς.
IL.10,412	τὸν δ' αὖτε προσέειπε Δόλων Εὐμήδεος υἱός:
IL.10,413	τοὶ γὰρ ἐγώ τοι ταῦτα μάλ' ἀτρεκέως καταλέξω.
IL.10,414	Ἕκτωρ μὲν μετὰ τοῖσιν, ὅσοι βουληφόροι εἰσί,
IL.10,415	βουλὰς βουλεύει θείου παρὰ σήματι Ἴλου
IL.10,416	νόσφιν ἀπὸ φλοίσβου: φυλακὰς δ' ἃς εἴρεαι ἥρως
IL.10,417	οὔ τις κεκριμένη ῥύεται στρατὸν οὐδὲ φυλάσσει.
IL.10,418	ὅσσαι μὲν Τρώων πυρὸς ἐσχάραι, οἷσιν ἀνάγκη
IL.10,419	οἷ δ' ἐγρηγόρθασι φυλασσέμεναί τε κέλονται
IL.10,420	ἀλλήλοις: ἀτὰρ αὖτε πολύκλητοι ἐπίκουροι
IL.10,421	εὕδουσι: Τρωσὶν γὰρ ἐπιτραπέουσι φυλάσσειν:
IL.10,422	οὐ γάρ σφιν παῖδες σχεδὸν εἵαται οὐδὲ γυναῖκες.
IL.10,423	τὸν δ' ἀπαμειβόμενος προσέφη πολύμητις Ὀδυσσεύς:
IL.10,424	πῶς γὰρ νῦν Τρώεσσι μεμιγμένοι ἱπποδάμοισιν
IL.10,425	εὕδουσ' ἦ ἀπάνευθε; δίειπέ μοι ὄφρα δαείω.
IL.10,426	τὸν δ' ἠμείβετ' ἔπειτα Δόλων Εὐμήδεος υἱός:
IL.10,427	τοὶ γὰρ ἐγὼ καὶ ταῦτα μάλ' ἀτρεκέως καταλέξω.
IL.10,428	„πρὸς μὲν ἁλὸς Κᾶρες καὶ Παίονες ἀγκυλότοξοι“
IL.10,429	καὶ Λέλεγες καὶ Καύκωνες δῖοί τε Πελασγοί,
IL.10,430	„πρὸς Θύμβρης δ' ἔλαχον Λύκιοι Μυσοί τ' ἀγέρωχοι“
IL.10,431	καὶ Φρύγες ἱππόμαχοι καὶ Μῄονες ἱπποκορυσταί.
IL.10,432	ἀλλὰ τί ἢ ἐμὲ ταῦτα διεξερέεσθε ἕκαστα;
IL.10,433	εἰ γὰρ δὴ μέματον Τρώων καταδῦναι ὅμιλον
IL.10,434	Θρήϊκες οἷδ' ἀπάνευθε νεήλυδες ἔσχατοι ἄλλων:
IL.10,435	ἐν δέ σφιν Ῥῆσος βασιλεὺς πάϊς Ἠϊονῆος.
IL.10,436	τοῦ δὴ καλλίστους ἵππους ἴδον ἠδὲ μεγίστους:
IL.10,437	λευκότεροι χιόνος, θείειν δ' ἀνέμοισιν ὁμοῖοι:
IL.10,438	ἅρμα δέ οἱ χρυσῷ τε καὶ ἀργύρῳ εὖ ἤσκηται:
IL.10,439	τεύχεα δὲ χρύσεια πελώρια θαῦμα ἰδέσθαι
IL.10,440	ἤλυθ' ἔχων: τὰ μὲν οὔ τι καταθνητοῖσιν ἔοικεν
IL.10,441	ἄνδρεσσιν φορέειν, ἀλλ' ἀθανάτοισι θεοῖσιν.
IL.10,442	ἀλλ' ἐμὲ μὲν νῦν νηυσὶ πελάσσετον ὠκυπόροισιν,
IL.10,443	ἠέ με δήσαντες λίπετ' αὐτόθι νηλέϊ δεσμῷ,
IL.10,444	ὄφρά κεν ἔλθητον καὶ πειρηθῆτον ἐμεῖο
IL.10,445	„ἠὲ κατ' αἶσαν ἔειπον ἐν ὑμῖν, ἦε καὶ οὐκί.“
IL.10,446	τὸν δ' ἄρ' ὑπόδρα ἰδὼν προσέφη κρατερὸς Διομήδης:
IL.10,447	„μὴ δή μοι φύξίν γε Δόλων ἐμβάλλεο θυμῷ:“
IL.10,448	ἐσθλά περ ἀγγείλας, ἐπεὶ ἵκεο χεῖρας ἐς ἁμάς.
IL.10,449	εἰ μὲν γάρ κέ σε νῦν ἀπολύσομεν ἠὲ μεθῶμεν,
IL.10,450	ἦ τε καὶ ὕστερον εἶσθα θοὰς ἐπὶ νῆας Ἀχαιῶν
IL.10,451	ἠὲ διοπτεύσων ἢ ἐναντίβιον πολεμίξων:
IL.10,452	εἰ δέ κ' ἐμῇς ὑπὸ χερσὶ δαμεὶς ἀπὸ θυμὸν ὀλέσσης,
IL.10,453	οὐκέτ' ἔπειτα σὺ πῆμά ποτ' ἔσσεαι Ἀργείοισιν.
IL.10,454	ἦ, καὶ ὃ μέν μιν ἔμελλε γενείου χειρὶ παχείῃ
IL.10,455	ἁψάμενος λίσσεσθαι, ὃ δ' αὐχένα μέσσον ἔλασσε
IL.10,456	φασγάνῳ ἀΐξας, ἀπὸ δ' ἄμφω κέρσε τένοντε:
IL.10,457	φθεγγομένου δ' ἄρα τοῦ γε κάρη κονίῃσιν ἐμίχθη.
IL.10,458	„τοῦ δ' ἀπὸ μὲν κτιδέην κυνέην κεφαλῆφιν ἕλοντο“
IL.10,459	καὶ λυκέην καὶ τόξα παλίντονα καὶ δόρυ μακρόν:
IL.10,460	καὶ τά γ' Ἀθηναίῃ ληΐτιδι δῖος Ὀδυσσεὺς
IL.10,461	„ὑψόσ' ἀνέσχεθε χειρὶ καὶ εὐχόμενος ἔπος ηὔδα:“
IL.10,462	χαῖρε θεὰ τοῖσδεσσι: σὲ γὰρ πρώτην ἐν Ὀλύμπῳ
IL.10,463	πάντων ἀθανάτων ἐπιδωσόμεθ': ἀλλὰ καὶ αὖτις
IL.10,464	πέμψον ἐπὶ Θρῃκῶν ἀνδρῶν ἵππους τε καὶ εὐνάς.
IL.10,465	ὣς ἄρ' ἐφώνησεν, καὶ ἀπὸ ἕθεν ὑψόσ' ἀείρας
IL.10,466	„θῆκεν ἀνὰ μυρίκην: δέελον δ' ἐπὶ σῆμά τ' ἔθηκε“
IL.10,467	συμμάρψας δόνακας μυρίκης τ' ἐριθηλέας ὄζους,
IL.10,468	μὴ λάθοι αὖτις ἰόντε θοὴν διὰ νύκτα μέλαιναν.
IL.10,469	„τὼ δὲ βάτην προτέρω διά τ' ἔντεα καὶ μέλαν αἷμα,“
IL.10,470	„αἶψα δ' ἐπὶ Θρῃκῶν ἀνδρῶν τέλος ἷξον ἰόντες.“
IL.10,471	οἳ δ' εὗδον καμάτῳ ἀδηκότες, ἔντεα δέ σφιν
IL.10,472	καλὰ παρ' αὐτοῖσι χθονὶ κέκλιτο εὖ κατὰ κόσμον
IL.10,473	„τριστοιχί: παρὰ δέ σφιν ἑκάστῳ δίζυγες ἵπποι.“
IL.10,474	Ῥῆσος δ' ἐν μέσῳ εὗδε, παρ' αὐτῷ δ' ὠκέες ἵπποι
IL.10,475	„ἐξ ἐπιδιφριάδος πυμάτης ἱμᾶσι δέδεντο.“
IL.10,476	„τὸν δ' Ὀδυσεὺς προπάροιθεν ἰδὼν Διομήδεϊ δεῖξεν:“
IL.10,477	οὗτός τοι Διόμηδες ἀνήρ, οὗτοι δέ τοι ἵπποι,
IL.10,478	„οὓς νῶϊν πίφαυσκε Δόλων ὃν ἐπέφνομεν ἡμεῖς.“
IL.10,479	ἀλλ' ἄγε δὴ πρόφερε κρατερὸν μένος: οὐδέ τί σε χρὴ
IL.10,480	„ἑστάμεναι μέλεον σὺν τεύχεσιν, ἀλλὰ λύ' ἵππους:“
IL.10,481	ἠὲ σύ γ' ἄνδρας ἔναιρε, μελήσουσιν δ' ἐμοὶ ἵπποι.
IL.10,482	ὣς φάτο, τῷ δ' ἔμπνευσε μένος γλαυκῶπις Ἀθήνη,
IL.10,483	κτεῖνε δ' ἐπιστροφάδην: τῶν δὲ στόνος ὄρνυτ' ἀεικὴς
IL.10,484	ἄορι θεινομένων, ἐρυθαίνετο δ' αἵματι γαῖα.
IL.10,485	„ὡς δὲ λέων μήλοισιν ἀσημάντοισιν ἐπελθὼν“
IL.10,486	„αἴγεσιν ἢ ὀΐεσσι κακὰ φρονέων ἐνορούσῃ,“
IL.10,487	ὣς μὲν Θρήϊκας ἄνδρας ἐπῴχετο Τυδέος υἱὸς
IL.10,488	„ὄφρα δυώδεκ' ἔπεφνεν: ἀτὰρ πολύμητις Ὀδυσσεὺσ“
IL.10,489	ὅν τινα Τυδεΐδης ἄορι πλήξειε παραστὰς
IL.10,490	„τὸν δ' Ὀδυσεὺς μετόπισθε λαβὼν ποδὸς ἐξερύσασκε,“
IL.10,491	τὰ φρονέων κατὰ θυμὸν ὅπως καλλίτριχες ἵπποι
IL.10,492	ῥεῖα διέλθοιεν μηδὲ τρομεοίατο θυμῷ
IL.10,493	νεκροῖς ἀμβαίνοντες: ἀήθεσσον γὰρ ἔτ' αὐτῶν.
IL.10,494	ἀλλ' ὅτε δὴ βασιλῆα κιχήσατο Τυδέος υἱός,
IL.10,495	„τὸν τρισκαιδέκατον μελιηδέα θυμὸν ἀπηύρα“
IL.10,496	ἀσθμαίνοντα: κακὸν γὰρ ὄναρ κεφαλῆφιν ἐπέστη
IL.10,497	τὴν νύκτ' Οἰνεΐδαο πάϊς διὰ μῆτιν Ἀθήνης.
IL.10,498	τόφρα δ' ἄρ' ὃ τλήμων Ὀδυσεὺς λύε μώνυχας ἵππους,
IL.10,499	σὺν δ' ἤειρεν ἱμᾶσι καὶ ἐξήλαυνεν ὁμίλου
IL.10,500	τόξῳ ἐπιπλήσσων, ἐπεὶ οὐ μάστιγα φαεινὴν
IL.10,501	ποικίλου ἐκ δίφροιο νοήσατο χερσὶν ἑλέσθαι:
IL.10,502	ῥοίζησεν δ' ἄρα πιφαύσκων Διομήδεϊ δίῳ.
IL.10,503	αὐτὰρ ὃ μερμήριζε μένων ὅ τι κύντατον ἕρδοι,
IL.10,504	ἢ ὅ γε δίφρον ἑλών, ὅθι ποικίλα τεύχε' ἔκειτο,
IL.10,505	„ῥυμοῦ ἐξερύοι ἢ ἐκφέροι ὑψόσ' ἀείρας,“
IL.10,506	ἦ ἔτι τῶν πλεόνων Θρῃκῶν ἀπὸ θυμὸν ἕλοιτο.
IL.10,507	εἷος ὃ ταῦθ' ὥρμαινε κατὰ φρένα, τόφρα δ' Ἀθήνη
IL.10,508	ἐγγύθεν ἱσταμένη προσέφη Διομήδεα δῖον:
IL.10,509	νόστου δὴ μνῆσαι μεγαθύμου Τυδέος υἱὲ
IL.10,510	νῆας ἔπι γλαφυράς, μὴ καὶ πεφοβημένος ἔλθῃς,
IL.10,511	μή πού τις καὶ Τρῶας ἐγείρῃσιν θεὸς ἄλλος.
IL.10,512	ὣς φάθ', ὃ δὲ ξυνέηκε θεᾶς ὄπα φωνησάσης,
IL.10,513	καρπαλίμως δ' ἵππων ἐπεβήσετο: κόψε δ' Ὀδυσσεὺς
IL.10,514	τόξῳ: τοὶ δ' ἐπέτοντο θοὰς ἐπὶ νῆας Ἀχαιῶν.
IL.10,515	„οὐδ' ἀλαοσκοπιὴν εἶχ' ἀργυρότοξος Ἀπόλλων“
IL.10,516	ὡς ἴδ' Ἀθηναίην μετὰ Τυδέος υἱὸν ἕπουσαν:
IL.10,517	τῇ κοτέων Τρώων κατεδύσετο πουλὺν ὅμιλον,
IL.10,518	ὦρσεν δὲ Θρῃκῶν βουληφόρον Ἱπποκόωντα
IL.10,519	Ῥήσου ἀνεψιὸν ἐσθλόν: ὃ δ' ἐξ ὕπνου ἀνορούσας
IL.10,520	„ὡς ἴδε χῶρον ἐρῆμον, ὅθ' ἕστασαν ὠκέες ἵπποι,“
IL.10,521	ἄνδράς τ' ἀσπαίροντας ἐν ἀργαλέῃσι φονῇσιν,
IL.10,522	ᾤμωξέν τ' ἄρ' ἔπειτα φίλον τ' ὀνόμηνεν ἑταῖρον.
IL.10,523	Τρώων δὲ κλαγγή τε καὶ ἄσπετος ὦρτο κυδοιμὸς
IL.10,524	θυνόντων ἄμυδις: θηεῦντο δὲ μέρμερα ἔργα
IL.10,525	ὅσσ' ἄνδρες ῥέξαντες ἔβαν κοίλας ἐπὶ νῆας.
IL.10,526	οἳ δ' ὅτε δή ῥ' ἵκανον ὅθι σκοπὸν Ἕκτορος ἔκταν,
IL.10,527	ἔνθ' Ὀδυσεὺς μὲν ἔρυξε Διῒ φίλος ὠκέας ἵππους,
IL.10,528	„Τυδεΐδης δὲ χαμᾶζε θορὼν ἔναρα βροτόεντα“
IL.10,529	ἐν χείρεσσ' Ὀδυσῆϊ τίθει, ἐπεβήσετο δ' ἵππων:
IL.10,530	μάστιξεν δ' ἵππους, τὼ δ' οὐκ ἀέκοντε πετέσθην
IL.10,531	νῆας ἔπι γλαφυράς: τῇ γὰρ φίλον ἔπλετο θυμῷ.
IL.10,532	Νέστωρ δὲ πρῶτος κτύπον ἄϊε φώνησέν τε:
IL.10,533	ὦ φίλοι Ἀργείων ἡγήτορες ἠδὲ μέδοντες
IL.10,534	ψεύσομαι, ἦ ἔτυμον ἐρέω; κέλεται δέ με θυμός.
IL.10,535	ἵππων μ' ὠκυπόδων ἀμφὶ κτύπος οὔατα βάλλει.
IL.10,536	αἲ γὰρ δὴ Ὀδυσεύς τε καὶ ὃ κρατερὸς Διομήδης
IL.10,537	ὧδ' ἄφαρ ἐκ Τρώων ἐλασαίατο μώνυχας ἵππους:
IL.10,538	ἀλλ' αἰνῶς δείδοικα κατὰ φρένα μή τι πάθωσιν
IL.10,539	Ἀργείων οἳ ἄριστοι ὑπὸ Τρώων ὀρυμαγδοῦ.
IL.10,540	οὔ πω πᾶν εἴρητο ἔπος ὅτ' ἄρ' ἤλυθον αὐτοί.
IL.10,541	καί ῥ' οἳ μὲν κατέβησαν ἐπὶ χθόνα, τοὶ δὲ χαρέντες
IL.10,542	δεξιῇ ἠσπάζοντο ἔπεσσί τε μειλιχίοισι:
IL.10,543	πρῶτος δ' ἐξερέεινε Γερήνιος ἱππότα Νέστωρ:
IL.10,544	εἴπ' ἄγε μ' ὦ πολύαιν' Ὀδυσεῦ μέγα κῦδος Ἀχαιῶν
IL.10,545	ὅππως τοῦσδ' ἵππους λάβετον καταδύντες ὅμιλον
IL.10,546	Τρώων, ἦ τίς σφωε πόρεν θεὸς ἀντιβολήσας.
IL.10,547	αἰνῶς ἀκτίνεσσιν ἐοικότες ἠελίοιο.
IL.10,548	αἰεὶ μὲν Τρώεσσ' ἐπιμίσγομαι, οὐδέ τί φημι
IL.10,549	μιμνάζειν παρὰ νηυσὶ γέρων περ ἐὼν πολεμιστής:
IL.10,550	ἀλλ' οὔ πω τοίους ἵππους ἴδον οὐδὲ νοήσα.
IL.10,551	ἀλλά τιν' ὔμμ' ὀΐω δόμεναι θεὸν ἀντιάσαντα:
IL.10,552	ἀμφοτέρω γὰρ σφῶϊ φιλεῖ νεφεληγερέτα Ζεὺς
IL.10,553	κούρη τ' αἰγιόχοιο Διὸς γλαυκῶπις Ἀθήνη.
IL.10,554	τὸν δ' ἀπαμειβόμενος προσέφη πολύμητις Ὀδυσσεύς:
IL.10,555	ὦ Νέστορ Νηληϊάδη μέγα κῦδος Ἀχαιῶν
IL.10,556	ῥεῖα θεός γ' ἐθέλων καὶ ἀμείνονας ἠέ περ οἷδε
IL.10,557	ἵππους δωρήσαιτ', ἐπεὶ ἢ πολὺ φέρτεροί εἰσιν.
IL.10,558	ἵπποι δ' οἷδε γεραιὲ νεήλυδες οὓς ἐρεείνεις
IL.10,559	„Θρηΐκιοι: τὸν δέ σφιν ἄνακτ' ἀγαθὸς Διομήδησ“
IL.10,560	ἔκτανε, πὰρ δ' ἑτάρους δυοκαίδεκα πάντας ἀρίστους.
IL.10,561	„τὸν τρισκαιδέκατον σκοπὸν εἵλομεν ἐγγύθι νηῶν,“
IL.10,562	τόν ῥα διοπτῆρα στρατοῦ ἔμμεναι ἡμετέροιο
IL.10,563	Ἕκτωρ τε προέηκε καὶ ἄλλοι Τρῶες ἀγαυοί.
IL.10,564	ὣς εἰπὼν τάφροιο διήλασε μώνυχας ἵππους
IL.10,565	καγχαλόων: ἅμα δ' ἄλλοι ἴσαν χαίροντες Ἀχαιοί.
IL.10,566	οἳ δ' ὅτε Τυδεΐδεω κλισίην εὔτυκτον ἵκοντο,
IL.10,567	ἵππους μὲν κατέδησαν ἐϋτμήτοισιν ἱμᾶσι
IL.10,568	φάτνῃ ἐφ' ἱππείῃ, ὅθι περ Διομήδεος ἵπποι
IL.10,569	ἕστασαν ὠκύποδες μελιηδέα πυρὸν ἔδοντες:
IL.10,570	„νηῒ δ' ἐνὶ πρυμνῇ ἔναρα βροτόεντα Δόλωνοσ“
IL.10,571	„θῆκ' Ὀδυσεύς, ὄφρ' ἱρὸν ἑτοιμασσαίατ' Ἀθήνῃ.“
IL.10,572	αὐτοὶ δ' ἱδρῶ πολλὸν ἀπενίζοντο θαλάσσῃ
IL.10,573	„ἐσβάντες κνήμας τε ἰδὲ λόφον ἀμφί τε μηρούς.“
IL.10,574	„αὐτὰρ ἐπεί σφιν κῦμα θαλάσσης ἱδρῶ πολλὸν“
IL.10,575	νίψεν ἀπὸ χρωτὸς καὶ ἀνέψυχθεν φίλον ἦτορ,
IL.10,576	ἔς ῥ' ἀσαμίνθους βάντες ἐϋξέστας λούσαντο.
IL.10,577	τὼ δὲ λοεσσαμένω καὶ ἀλειψαμένω λίπ' ἐλαίῳ
IL.10,578	„δείπνῳ ἐφιζανέτην, ἀπὸ δὲ κρητῆρος Ἀθήνῃ“
IL.10,579	„πλείου ἀφυσσόμενοι λεῖβον μελιηδέα οἶνον.“
IL.11,1	Ἠὼς δ' ἐκ λεχέων παρ' ἀγαυοῦ Τιθωνοῖο
IL.11,2	ὄρνυθ', ἵν' ἀθανάτοισι φόως φέροι ἠδὲ βροτοῖσι:
IL.11,3	Ζεὺς δ' Ἔριδα προΐαλλε θοὰς ἐπὶ νῆας Ἀχαιῶν
IL.11,4	„ἀργαλέην, πολέμοιο τέρας μετὰ χερσὶν ἔχουσαν.“
IL.11,5	στῆ δ' ἐπ' Ὀδυσσῆος μεγακήτεϊ νηῒ μελαίνῃ,
IL.11,6	ἥ ῥ' ἐν μεσσάτῳ ἔσκε γεγωνέμεν ἀμφοτέρωσε,
IL.11,7	ἠμὲν ἐπ' Αἴαντος κλισίας Τελαμωνιάδαο
IL.11,8	ἠδ' ἐπ' Ἀχιλλῆος, τοί ῥ' ἔσχατα νῆας ἐΐσας
IL.11,9	εἴρυσαν ἠνορέῃ πίσυνοι καὶ κάρτεϊ χειρῶν
IL.11,10	ἔνθα στᾶσ' ἤϋσε θεὰ μέγα τε δεινόν τε
IL.11,11	„ὄρθι', Ἀχαιοῖσιν δὲ μέγα σθένος ἔμβαλ' ἑκάστῳ“
IL.11,12	καρδίῃ ἄληκτον πολεμίζειν ἠδὲ μάχεσθαι.
IL.11,13	τοῖσι δ' ἄφαρ πόλεμος γλυκίων γένετ' ἠὲ νέεσθαι
IL.11,14	ἐν νηυσὶ γλαφυρῇσι φίλην ἐς πατρίδα γαῖαν.
IL.11,15	ἀτρεΐδης δ' ἐβόησεν ἰδὲ ζώννυσθαι ἄνωγεν
IL.11,16	Ἀργείους: ἐν δ' αὐτὸς ἐδύσετο νώροπα χαλκόν.
IL.11,17	„κνημῖδας μὲν πρῶτα περὶ κνήμῃσιν ἔθηκε“
IL.11,18	καλὰς ἀργυρέοισιν ἐπισφυρίοις ἀραρυίας:
IL.11,19	δεύτερον αὖ θώρηκα περὶ στήθεσσιν ἔδυνε,
IL.11,20	τόν ποτέ οἱ Κινύρης δῶκε ξεινήϊον εἶναι.
IL.11,21	„πεύθετο γὰρ Κύπρον δὲ μέγα κλέος οὕνεκ' Ἀχαιοὶ“
IL.11,22	„ἐς Τροίην νήεσσιν ἀναπλεύσεσθαι ἔμελλον:“
IL.11,23	τοὔνεκά οἱ τὸν δῶκε χαριζόμενος βασιλῆϊ.
IL.11,24	τοῦ δ' ἤτοι δέκα οἶμοι ἔσαν μέλανος κυάνοιο,
IL.11,25	δώδεκα δὲ χρυσοῖο καὶ εἴκοσι κασσιτέροιο:
IL.11,26	κυάνεοι δὲ δράκοντες ὀρωρέχατο προτὶ δειρὴν
IL.11,27	„τρεῖς ἑκάτερθ' ἴρισσιν ἐοικότες, ἅς τε Κρονίων“
IL.11,28	ἐν νέφεϊ στήριξε, τέρας μερόπων ἀνθρώπων.
IL.11,29	ἀμφὶ δ' ἄρ' ὤμοισιν βάλετο ξίφος: ἐν δέ οἱ ἧλοι
IL.11,30	„χρύσειοι πάμφαινον, ἀτὰρ περὶ κουλεὸν ἦεν“
IL.11,31	ἀργύρεον χρυσέοισιν ἀορτήρεσσιν ἀρηρός.
IL.11,32	„ἂν δ' ἕλετ' ἀμφιβρότην πολυδαίδαλον ἀσπίδα θοῦριν“
IL.11,33	καλήν, ἣν πέρι μὲν κύκλοι δέκα χάλκεοι ἦσαν,
IL.11,34	ἐν δέ οἱ ὀμφαλοὶ ἦσαν ἐείκοσι κασσιτέροιο
IL.11,35	λευκοί, ἐν δὲ μέσοισιν ἔην μέλανος κυάνοιο.
IL.11,36	τῇ δ' ἐπὶ μὲν Γοργὼ βλοσυρῶπις ἐστεφάνωτο
IL.11,37	δεινὸν δερκομένη, περὶ δὲ Δεῖμός τε Φόβος τε.
IL.11,38	τῆς δ' ἐξ ἀργύρεος τελαμὼν ἦν: αὐτὰρ ἐπ' αὐτοῦ
IL.11,39	κυάνεος ἐλέλικτο δράκων, κεφαλαὶ δέ οἱ ἦσαν
IL.11,40	τρεῖς ἀμφιστρεφέες ἑνὸς αὐχένος ἐκπεφυυῖαι.
IL.11,41	„κρατὶ δ' ἐπ' ἀμφίφαλον κυνέην θέτο τετραφάληρον“
IL.11,42	ἵππουριν: δεινὸν δὲ λόφος καθύπερθεν ἔνευεν.
IL.11,43	„εἵλετο δ' ἄλκιμα δοῦρε δύω κεκορυθμένα χαλκῷ“
IL.11,44	„ὀξέα: τῆλε δὲ χαλκὸς ἀπ' αὐτόφιν οὐρανὸν εἴσω“
IL.11,45	„λάμπ': ἐπὶ δ' ἐγδούπησαν Ἀθηναίη τε καὶ Ἥρη“
IL.11,46	„τιμῶσαι βασιλῆα πολυχρύσοιο Μυκήνης.“
IL.11,47	ἡνιόχῳ μὲν ἔπειτα ἑῷ ἐπέτελλεν ἕκαστος
IL.11,48	ἵππους εὖ κατὰ κόσμον ἐρυκέμεν αὖθ' ἐπὶ τάφρῳ,
IL.11,49	„αὐτοὶ δὲ πρυλέες σὺν τεύχεσι θωρηχθέντεσ“
IL.11,50	ῥώοντ': ἄσβεστος δὲ βοὴ γένετ' ἠῶθι πρό.
IL.11,51	„φθὰν δὲ μέγ' ἱππήων ἐπὶ τάφρῳ κοσμηθέντες,“
IL.11,52	„ἱππῆες δ' ὀλίγον μετεκίαθον: ἐν δὲ κυδοιμὸν“
IL.11,53	ὦρσε κακὸν Κρονίδης, κατὰ δ' ὑψόθεν ἧκεν ἐέρσας
IL.11,54	„αἵματι μυδαλέας ἐξ αἰθέρος, οὕνεκ' ἔμελλε“
IL.11,55	„πολλὰς ἰφθίμους κεφαλὰς Ἄϊδι προϊάψειν.“
IL.11,56	„τρῶες δ' αὖθ' ἑτέρωθεν ἐπὶ θρωσμῷ πεδίοιο“
IL.11,57	Ἕκτορά τ' ἀμφὶ μέγαν καὶ ἀμύμονα Πουλυδάμαντα
IL.11,58	Αἰνείαν θ', ὃς Τρωσὶ θεὸς ὣς τίετο δήμῳ,
IL.11,59	τρεῖς τ' Ἀντηνορίδας Πόλυβον καὶ Ἀγήνορα δῖον
IL.11,60	ἠΐθεόν τ' Ἀκάμαντ' ἐπιείκελον ἀθανάτοισιν.
IL.11,61	Ἕκτωρ δ' ἐν πρώτοισι φέρ' ἀσπίδα πάντοσ' ἐΐσην,
IL.11,62	„οἷος δ' ἐκ νεφέων ἀναφαίνεται οὔλιος ἀστὴρ“
IL.11,63	παμφαίνων, τοτὲ δ' αὖτις ἔδυ νέφεα σκιόεντα,
IL.11,64	ὣς Ἕκτωρ ὁτὲ μέν τε μετὰ πρώτοισι φάνεσκεν,
IL.11,65	„ἄλλοτε δ' ἐν πυμάτοισι κελεύων: πᾶς δ' ἄρα χαλκῷ“
IL.11,66	λάμφ' ὥς τε στεροπὴ πατρὸς Διὸς αἰγιόχοιο.
IL.11,67	οἳ δ', ὥς τ' ἀμητῆρες ἐναντίοι ἀλλήλοισιν
IL.11,68	„ὄγμον ἐλαύνωσιν ἀνδρὸς μάκαρος κατ' ἄρουραν“
IL.11,69	πυρῶν ἢ κριθῶν: τὰ δὲ δράγματα ταρφέα πίπτει:
IL.11,70	ὣς Τρῶες καὶ Ἀχαιοὶ ἐπ' ἀλλήλοισι θορόντες
IL.11,71	„δῄουν, οὐδ' ἕτεροι μνώοντ' ὀλοοῖο φόβοιο.“
IL.11,72	„ἴσας δ' ὑσμίνη κεφαλὰς ἔχεν, οἳ δὲ λύκοι ὣσ“
IL.11,73	θῦνον: Ἔρις δ' ἄρ' ἔχαιρε πολύστονος εἰσορόωσα:
IL.11,74	οἴη γάρ ῥα θεῶν παρετύγχανε μαρναμένοισιν,
IL.11,75	„οἳ δ' ἄλλοι οὔ σφιν πάρεσαν θεοί, ἀλλὰ ἕκηλοι“
IL.11,76	σφοῖσιν ἐνὶ μεγάροισι καθήατο, ἧχι ἑκάστῳ
IL.11,77	δώματα καλὰ τέτυκτο κατὰ πτύχας Οὐλύμποιο.
IL.11,78	πάντες δ' ᾐτιόωντο κελαινεφέα Κρονίωνα
IL.11,79	οὕνεκ' ἄρα Τρώεσσιν ἐβούλετο κῦδος ὀρέξαι.
IL.11,80	τῶν μὲν ἄρ' οὐκ ἀλέγιζε πατήρ: ὃ δὲ νόσφι λιασθεὶς
IL.11,81	τῶν ἄλλων ἀπάνευθε καθέζετο κύδεϊ γαίων
IL.11,82	εἰσορόων Τρώων τε πόλιν καὶ νῆας Ἀχαιῶν
IL.11,83	χαλκοῦ τε στεροπήν, ὀλλύντάς τ' ὀλλυμένους τε.
IL.11,84	ὄφρα μὲν ἠὼς ἦν καὶ ἀέξετο ἱερὸν ἦμαρ,
IL.11,85	τόφρα μάλ' ἀμφοτέρων βέλε' ἥπτετο, πῖπτε δὲ λαός:
IL.11,86	„ἦμος δὲ δρυτόμος περ ἀνὴρ ὁπλίσσατο δεῖπνον“
IL.11,87	οὔρεος ἐν βήσσῃσιν, ἐπεί τ' ἐκορέσσατο χεῖρας
IL.11,88	τάμνων δένδρεα μακρά, ἅδος τέ μιν ἵκετο θυμόν,
IL.11,89	σίτου τε γλυκεροῖο περὶ φρένας ἵμερος αἱρεῖ,
IL.11,90	τῆμος σφῇ ἀρετῇ Δαναοὶ ῥήξαντο φάλαγγας
IL.11,91	κεκλόμενοι ἑτάροισι κατὰ στίχας: ἐν δ' Ἀγαμέμνων
IL.11,92	πρῶτος ὄρουσ', ἕλε δ' ἄνδρα Βιάνορα ποιμένα λαῶν
IL.11,93	„αὐτόν, ἔπειτα δ' ἑταῖρον Ὀϊλῆα πλήξιππον.“
IL.11,94	„ἤτοι ὅ γ' ἐξ ἵππων κατεπάλμενος ἀντίος ἔστη:“
IL.11,95	τὸν δ' ἰθὺς μεμαῶτα μετώπιον ὀξέϊ δουρὶ
IL.11,96	„νύξ', οὐδὲ στεφάνη δόρυ οἱ σχέθε χαλκοβάρεια,“
IL.11,97	„ἀλλὰ δι' αὐτῆς ἦλθε καὶ ὀστέου, ἐγκέφαλος δὲ“
IL.11,98	ἔνδον ἅπας πεπάλακτο: δάμασσε δέ μιν μεμαῶτα.
IL.11,99	καὶ τοὺς μὲν λίπεν αὖθι ἄναξ ἀνδρῶν Ἀγαμέμνων
IL.11,100	„στήθεσι παμφαίνοντας, ἐπεὶ περίδυσε χιτῶνας:“
IL.11,101	„αὐτὰρ ὃ βῆ Ἶσόν τε καὶ Ἄντιφον ἐξεναρίξων“
IL.11,102	υἷε δύω Πριάμοιο νόθον καὶ γνήσιον ἄμφω
IL.11,103	εἰν ἑνὶ δίφρῳ ἐόντας: ὃ μὲν νόθος ἡνιόχευεν,
IL.11,104	Ἄντιφος αὖ παρέβασκε περικλυτός: ὥ ποτ' Ἀχιλλεὺς
IL.11,105	Ἴδης ἐν κνημοῖσι δίδη μόσχοισι λύγοισι,
IL.11,106	„ποιμαίνοντ' ἐπ' ὄεσσι λαβών, καὶ ἔλυσεν ἀποίνων.“
IL.11,107	δὴ τότε γ' Ἀτρεΐδης εὐρὺ κρείων Ἀγαμέμνων
IL.11,108	τὸν μὲν ὑπὲρ μαζοῖο κατὰ στῆθος βάλε δουρί,
IL.11,109	„Ἄντιφον αὖ παρὰ οὖς ἔλασε ξίφει, ἐκ δ' ἔβαλ' ἵππων.“
IL.11,110	σπερχόμενος δ' ἀπὸ τοῖιν ἐσύλα τεύχεα καλὰ
IL.11,111	„γιγνώσκων: καὶ γάρ σφε πάρος παρὰ νηυσὶ θοῇσιν“
IL.11,112	εἶδεν, ὅτ' ἐξ Ἴδης ἄγαγεν πόδας ὠκὺς Ἀχιλλεύς.
IL.11,113	ὡς δὲ λέων ἐλάφοιο ταχείης νήπια τέκνα
IL.11,114	ῥηϊδίως συνέαξε λαβὼν κρατεροῖσιν ὀδοῦσιν
IL.11,115	ἐλθὼν εἰς εὐνήν, ἁπαλόν τέ σφ' ἦτορ ἀπηύρα:
IL.11,116	„ἣ δ' εἴ πέρ τε τύχῃσι μάλα σχεδόν, οὐ δύναταί σφι“
IL.11,117	χραισμεῖν: αὐτὴν γάρ μιν ὑπὸ τρόμος αἰνὸς ἱκάνει:
IL.11,118	καρπαλίμως δ' ἤϊξε διὰ δρυμὰ πυκνὰ καὶ ὕλην
IL.11,119	σπεύδουσ' ἱδρώουσα κραταιοῦ θηρὸς ὑφ' ὁρμῆς:
IL.11,120	ὣς ἄρα τοῖς οὔ τις δύνατο χραισμῆσαι ὄλεθρον
IL.11,121	„Τρώων, ἀλλὰ καὶ αὐτοὶ ὑπ' Ἀργείοισι φέβοντο.“
IL.11,122	αὐτὰρ ὃ Πείσανδρόν τε καὶ Ἱππόλοχον μενεχάρμην
IL.11,123	υἱέας Ἀντιμάχοιο δαΐφρονος, ὅς ῥα μάλιστα
IL.11,124	„χρυσὸν Ἀλεξάνδροιο δεδεγμένος ἀγλαὰ δῶρα“
IL.11,125	οὐκ εἴασχ' Ἑλένην δόμεναι ξανθῷ Μενελάῳ,
IL.11,126	τοῦ περ δὴ δύο παῖδε λάβε κρείων Ἀγαμέμνων
IL.11,127	εἰν ἑνὶ δίφρῳ ἐόντας, ὁμοῦ δ' ἔχον ὠκέας ἵππους:
IL.11,128	„ἐκ γάρ σφεας χειρῶν φύγον ἡνία σιγαλόεντα,“
IL.11,129	τὼ δὲ κυκηθήτην: ὃ δ' ἐναντίον ὦρτο λέων ὣς
IL.11,130	„Ἀτρεΐδης: τὼ δ' αὖτ' ἐκ δίφρου γουναζέσθην:“
IL.11,131	ζώγρει Ἀτρέος υἱέ, σὺ δ' ἄξια δέξαι ἄποινα:
IL.11,132	πολλὰ δ' ἐν Ἀντιμάχοιο δόμοις κειμήλια κεῖται
IL.11,133	χαλκός τε χρυσός τε πολύκμητός τε σίδηρος,
IL.11,134	τῶν κέν τοι χαρίσαιτο πατὴρ ἀπερείσι' ἄποινα,
IL.11,135	εἰ νῶϊ ζωοὺς πεπύθοιτ' ἐπὶ νηυσὶν Ἀχαιῶν.
IL.11,136	ὣς τώ γε κλαίοντε προσαυδήτην βασιλῆα
IL.11,137	μειλιχίοις ἐπέεσσιν: ἀμείλικτον δ' ὄπ' ἄκουσαν:
IL.11,138	εἰ μὲν δὴ Ἀντιμάχοιο δαΐφρονος υἱέες ἐστόν,
IL.11,139	ὅς ποτ' ἐνὶ Τρώων ἀγορῇ Μενέλαον ἄνωγεν
IL.11,140	„ἀγγελίην ἐλθόντα σὺν ἀντιθέῳ Ὀδυσῆϊ“
IL.11,141	αὖθι κατακτεῖναι μηδ' ἐξέμεν ἂψ ἐς Ἀχαιούς,
IL.11,142	νῦν μὲν δὴ τοῦ πατρὸς ἀεικέα τίσετε λώβην.
IL.11,143	ἦ, καὶ Πείσανδρον μὲν ἀφ' ἵππων ὦσε χαμᾶζε
IL.11,144	„δουρὶ βαλὼν πρὸς στῆθος: ὃ δ' ὕπτιος οὔδει ἐρείσθη.“
IL.11,145	Ἱππόλοχος δ' ἀπόρουσε, τὸν αὖ χαμαὶ ἐξενάριξε
IL.11,146	χεῖρας ἀπὸ ξίφεϊ τμήξας ἀπό τ' αὐχένα κόψας,
IL.11,147	„ὅλμον δ' ὣς ἔσσευε κυλίνδεσθαι δι' ὁμίλου.“
IL.11,148	τοὺς μὲν ἔασ': ὃ δ' ὅθι πλεῖσται κλονέοντο φάλαγγες,
IL.11,149	τῇ ῥ' ἐνόρουσ', ἅμα δ' ἄλλοι ἐϋκνήμιδες Ἀχαιοί.
IL.11,150	πεζοὶ μὲν πεζοὺς ὄλεκον φεύγοντας ἀνάγκῃ,
IL.11,151	ἱππεῖς δ' ἱππῆας: ὑπὸ δέ σφισιν ὦρτο κονίη
IL.11,152	ἐκ πεδίου, τὴν ὦρσαν ἐρίγδουποι πόδες ἵππων
IL.11,153	χαλκῷ δηϊόωντες: ἀτὰρ κρείων Ἀγαμέμνων
IL.11,154	αἰὲν ἀποκτείνων ἕπετ' Ἀργείοισι κελεύων.
IL.11,155	„ὡς δ' ὅτε πῦρ ἀΐδηλον ἐν ἀξύλῳ ἐμπέσῃ ὕλῃ,“
IL.11,156	πάντῃ τ' εἰλυφόων ἄνεμος φέρει, οἳ δέ τε θάμνοι
IL.11,157	πρόρριζοι πίπτουσιν ἐπειγόμενοι πυρὸς ὁρμῇ:
IL.11,158	ὣς ἄρ' ὑπ' Ἀτρεΐδῃ Ἀγαμέμνονι πῖπτε κάρηνα
IL.11,159	Τρώων φευγόντων, πολλοὶ δ' ἐριαύχενες ἵπποι
IL.11,160	κείν' ὄχεα κροτάλιζον ἀνὰ πτολέμοιο γεφύρας
IL.11,161	ἡνιόχους ποθέοντες ἀμύμονας: οἳ δ' ἐπὶ γαίῃ
IL.11,162	κείατο, γύπεσσιν πολὺ φίλτεροι ἢ ἀλόχοισιν.
IL.11,163	„ἕκτορα δ' ἐκ βελέων ὕπαγε Ζεὺς ἔκ τε κονίησ“
IL.11,164	ἔκ τ' ἀνδροκτασίης ἔκ θ' αἵματος ἔκ τε κυδοιμοῦ:
IL.11,165	Ἀτρεΐδης δ' ἕπετο σφεδανὸν Δαναοῖσι κελεύων.
IL.11,166	„οἳ δὲ παρ' Ἴλου σῆμα παλαιοῦ Δαρδανίδαο“
IL.11,167	μέσσον κὰπ πεδίον παρ' ἐρινεὸν ἐσσεύοντο
IL.11,168	ἱέμενοι πόλιος: ὃ δὲ κεκλήγων ἕπετ' αἰεὶ
IL.11,169	Ἀτρεΐδης, λύθρῳ δὲ παλάσσετο χεῖρας ἀάπτους.
IL.11,170	ἀλλ' ὅτε δὴ Σκαιάς τε πύλας καὶ φηγὸν ἵκοντο,
IL.11,171	ἔνθ' ἄρα δὴ ἵσταντο καὶ ἀλλήλους ἀνέμιμνον.
IL.11,172	οἳ δ' ἔτι κὰμ μέσσον πεδίον φοβέοντο βόες ὥς,
IL.11,173	„ἅς τε λέων ἐφόβησε μολὼν ἐν νυκτὸς ἀμολγῷ“
IL.11,174	πάσας: τῇ δέ τ' ἰῇ ἀναφαίνεται αἰπὺς ὄλεθρος:
IL.11,175	τῆς δ' ἐξ αὐχέν' ἔαξε λαβὼν κρατεροῖσιν ὀδοῦσι
IL.11,176	πρῶτον, ἔπειτα δέ θ' αἷμα καὶ ἔγκατα πάντα λαφύσσει:
IL.11,177	ὣς τοὺς Ἀτρεΐδης ἔφεπε κρείων Ἀγαμέμνων
IL.11,178	„αἰὲν ἀποκτείνων τὸν ὀπίστατον: οἳ δ' ἐφέβοντο.“
IL.11,179	πολλοὶ δὲ πρηνεῖς τε καὶ ὕπτιοι ἔκπεσον ἵππων
IL.11,180	Ἀτρεΐδεω ὑπὸ χερσί: περὶ πρὸ γὰρ ἔγχεϊ θῦεν.
IL.11,181	ἀλλ' ὅτε δὴ τάχ' ἔμελλεν ὑπὸ πτόλιν αἰπύ τε τεῖχος
IL.11,182	ἵξεσθαι, τότε δή ῥα πατὴρ ἀνδρῶν τε θεῶν τε
IL.11,183	„Ἴδης ἐν κορυφῇσι καθέζετο πιδηέσσησ“
IL.11,184	οὐρανόθεν καταβάς: ἔχε δ' ἀστεροπὴν μετὰ χερσίν.
IL.11,185	Ἶριν δ' ὄτρυνε χρυσόπτερον ἀγγελέουσαν:
IL.11,186	βάσκ' ἴθι Ἶρι ταχεῖα, τὸν Ἕκτορι μῦθον ἐνίσπες:
IL.11,187	ὄφρ' ἂν μέν κεν ὁρᾷ Ἀγαμέμνονα ποιμένα λαῶν
IL.11,188	θύνοντ' ἐν προμάχοισιν ἐναίροντα στίχας ἀνδρῶν,
IL.11,189	τόφρ' ἀναχωρείτω, τὸν δ' ἄλλον λαὸν ἀνώχθω
IL.11,190	μάρνασθαι δηΐοισι κατὰ κρατερὴν ὑσμίνην.
IL.11,191	„αὐτὰρ ἐπεί κ' ἢ δουρὶ τυπεὶς ἢ βλήμενος ἰῷ“
IL.11,192	„εἰς ἵππους ἅλεται, τότε οἱ κράτος ἐγγυαλίξω“
IL.11,193	κτείνειν εἰς ὅ κε νῆας ἐϋσσέλμους ἀφίκηται
IL.11,194	δύῃ τ' ἠέλιος καὶ ἐπὶ κνέφας ἱερὸν ἔλθῃ.
IL.11,195	ὣς ἔφατ', οὐδ' ἀπίθησε ποδήνεμος ὠκέα Ἶρις,
IL.11,196	„βῆ δὲ κατ' Ἰδαίων ὀρέων εἰς Ἴλιον ἱρήν.“
IL.11,197	εὗρ' υἱὸν Πριάμοιο δαΐφρονος Ἕκτορα δῖον
IL.11,198	ἑσταότ' ἔν θ' ἵπποισι καὶ ἅρμασι κολλητοῖσιν:
IL.11,199	ἀγχοῦ δ' ἱσταμένη προσέφη πόδας ὠκέα Ἶρις:
IL.11,200	Ἕκτορ υἱὲ Πριάμοιο Διὶ μῆτιν ἀτάλαντε
IL.11,201	Ζεύς με πατὴρ προέηκε τεῒν τάδε μυθήσασθαι.
IL.11,202	ὄφρ' ἂν μέν κεν ὁρᾷς Ἀγαμέμνονα ποιμένα λαῶν
IL.11,203	θύνοντ' ἐν προμάχοισιν, ἐναίροντα στίχας ἀνδρῶν,
IL.11,204	τόφρ' ὑπόεικε μάχης, τὸν δ' ἄλλον λαὸν ἄνωχθι
IL.11,205	μάρνασθαι δηΐοισι κατὰ κρατερὴν ὑσμίνην.
IL.11,206	αὐτὰρ ἐπεί κ' ἢ δουρὶ τυπεὶς ἢ βλήμενος ἰῷ
IL.11,207	εἰς ἵππους ἅλεται, τότε τοι κράτος ἐγγυαλίξει
IL.11,208	κτείνειν, εἰς ὅ κε νῆας ἐϋσσέλμους ἀφίκηαι
IL.11,209	δύῃ τ' ἠέλιος καὶ ἐπὶ κνέφας ἱερὸν ἔλθῃ.
IL.11,210	ἣ μὲν ἄρ' ὣς εἰποῦσ' ἀπέβη πόδας ὠκέα Ἶρις,
IL.11,211	Ἕκτωρ δ' ἐξ ὀχέων σὺν τεύχεσιν ἆλτο χαμᾶζε,
IL.11,212	πάλλων δ' ὀξέα δοῦρα κατὰ στρατὸν ᾤχετο πάντῃ
IL.11,213	ὀτρύνων μαχέσασθαι, ἔγειρε δὲ φύλοπιν αἰνήν.
IL.11,214	οἳ δ' ἐλελίχθησαν καὶ ἐναντίοι ἔσταν Ἀχαιῶν,
IL.11,215	Ἀργεῖοι δ' ἑτέρωθεν ἐκαρτύναντο φάλαγγας.
IL.11,216	ἀρτύνθη δὲ μάχη, στὰν δ' ἀντίοι: ἐν δ' Ἀγαμέμνων
IL.11,217	„πρῶτος ὄρουσ', ἔθελεν δὲ πολὺ προμάχεσθαι ἁπάντων.“
IL.11,218	ἔσπετε νῦν μοι Μοῦσαι Ὀλύμπια δώματ' ἔχουσαι
IL.11,219	ὅς τις δὴ πρῶτος Ἀγαμέμνονος ἀντίον ἦλθεν
IL.11,220	ἢ αὐτῶν Τρώων ἠὲ κλειτῶν ἐπικούρων.
IL.11,221	„ἰφιδάμας Ἀντηνορίδης ἠΰς τε μέγας τε“
IL.11,222	ὃς τράφη ἐν Θρῄκῃ ἐριβώλακι μητέρι μήλων:
IL.11,223	Κισσῆς τόν γ' ἔθρεψε δόμοις ἔνι τυτθὸν ἐόντα
IL.11,224	μητροπάτωρ, ὃς τίκτε Θεανὼ καλλιπάρῃον:
IL.11,225	αὐτὰρ ἐπεί ῥ' ἥβης ἐρικυδέος ἵκετο μέτρον,
IL.11,226	„αὐτοῦ μιν κατέρυκε, δίδου δ' ὅ γε θυγατέρα ἥν:“
IL.11,227	γήμας δ' ἐκ θαλάμοιο μετὰ κλέος ἵκετ' Ἀχαιῶν
IL.11,228	σὺν δυοκαίδεκα νηυσὶ κορωνίσιν, αἵ οἱ ἕποντο.
IL.11,229	τὰς μὲν ἔπειτ' ἐν Περκώτῃ λίπε νῆας ἐΐσας,
IL.11,230	αὐτὰρ ὃ πεζὸς ἐὼν ἐς Ἴλιον εἰληλούθει:
IL.11,231	ὅς ῥα τότ' Ἀτρεΐδεω Ἀγαμέμνονος ἀντίον ἦλθεν.
IL.11,232	οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες,
IL.11,233	Ἀτρεΐδης μὲν ἅμαρτε, παραὶ δέ οἱ ἐτράπετ' ἔγχος,
IL.11,234	„Ἰφιδάμας δὲ κατὰ ζώνην θώρηκος ἔνερθε“
IL.11,235	νύξ', ἐπὶ δ' αὐτὸς ἔρεισε βαρείῃ χειρὶ πιθήσας:
IL.11,236	οὐδ' ἔτορε ζωστῆρα παναίολον, ἀλλὰ πολὺ πρὶν
IL.11,237	ἀργύρῳ ἀντομένη μόλιβος ὣς ἐτράπετ' αἰχμή.
IL.11,238	καὶ τό γε χειρὶ λαβὼν εὐρὺ κρείων Ἀγαμέμνων
IL.11,239	ἕλκ' ἐπὶ οἷ μεμαὼς ὥς τε λίς, ἐκ δ' ἄρα χειρὸς
IL.11,240	σπάσσατο: τὸν δ' ἄορι πλῆξ' αὐχένα, λῦσε δὲ γυῖα.
IL.11,241	ὣς ὃ μὲν αὖθι πεσὼν κοιμήσατο χάλκεον ὕπνον
IL.11,242	οἰκτρὸς ἀπὸ μνηστῆς ἀλόχου, ἀστοῖσιν ἀρήγων,
IL.11,243	κουριδίης, ἧς οὔ τι χάριν ἴδε, πολλὰ δ' ἔδωκε:
IL.11,244	„πρῶθ' ἑκατὸν βοῦς δῶκεν, ἔπειτα δὲ χίλι' ὑπέστη“
IL.11,245	αἶγας ὁμοῦ καὶ ὄϊς, τά οἱ ἄσπετα ποιμαίνοντο.
IL.11,246	δὴ τότε γ' Ἀτρεΐδης Ἀγαμέμνων ἐξενάριξε,
IL.11,247	βῆ δὲ φέρων ἀν' ὅμιλον Ἀχαιῶν τεύχεα καλά.
IL.11,248	τὸν δ' ὡς οὖν ἐνόησε Κόων ἀριδείκετος ἀνδρῶν
IL.11,249	πρεσβυγενὴς Ἀντηνορίδης, κρατερόν ῥά ἑ πένθος
IL.11,250	ὀφθαλμοὺς ἐκάλυψε κασιγνήτοιο πεσόντος.
IL.11,251	στῆ δ' εὐρὰξ σὺν δουρὶ λαθὼν Ἀγαμέμνονα δῖον,
IL.11,252	„νύξε δέ μιν κατὰ χεῖρα μέσην ἀγκῶνος ἔνερθε,“
IL.11,253	ἀντικρὺ δὲ διέσχε φαεινοῦ δουρὸς ἀκωκή.
IL.11,254	ῥίγησέν τ' ἄρ' ἔπειτα ἄναξ ἀνδρῶν Ἀγαμέμνων:
IL.11,255	ἀλλ' οὐδ' ὧς ἀπέληγε μάχης ἠδὲ πτολέμοιο,
IL.11,256	ἀλλ' ἐπόρουσε Κόωνι ἔχων ἀνεμοτρεφὲς ἔγχος.
IL.11,257	ἤτοι ὃ Ἰφιδάμαντα κασίγνητον καὶ ὄπατρον
IL.11,258	ἕλκε ποδὸς μεμαώς, καὶ ἀΰτει πάντας ἀρίστους:
IL.11,259	τὸν δ' ἕλκοντ' ἀν' ὅμιλον ὑπ' ἀσπίδος ὀμφαλοέσσης
IL.11,260	οὔτησε ξυστῷ χαλκήρεϊ, λῦσε δὲ γυῖα:
IL.11,261	τοῖο δ' ἐπ' Ἰφιδάμαντι κάρη ἀπέκοψε παραστάς.
IL.11,262	„ἔνθ' Ἀντήνορος υἷες ὑπ' Ἀτρεΐδῃ βασιλῆϊ“
IL.11,263	πότμον ἀναπλήσαντες ἔδυν δόμον Ἄϊδος εἴσω.
IL.11,264	αὐτὰρ ὃ τῶν ἄλλων ἐπεπωλεῖτο στίχας ἀνδρῶν
IL.11,265	ἔγχεΐ τ' ἄορί τε μεγάλοισί τε χερμαδίοισιν,
IL.11,266	„ὄφρά οἱ αἷμ' ἔτι θερμὸν ἀνήνοθεν ἐξ ὠτειλῆς.“
IL.11,267	αὐτὰρ ἐπεὶ τὸ μὲν ἕλκος ἐτέρσετο, παύσατο δ' αἷμα,
IL.11,268	ὀξεῖαι δ' ὀδύναι δῦνον μένος Ἀτρεΐδαο.
IL.11,269	ὡς δ' ὅτ' ἂν ὠδίνουσαν ἔχῃ βέλος ὀξὺ γυναῖκα
IL.11,270	„δριμύ, τό τε προϊεῖσι μογοστόκοι Εἰλείθυιαι“
IL.11,271	Ἥρης θυγατέρες πικρὰς ὠδῖνας ἔχουσαι,
IL.11,272	ὣς ὀξεῖ' ὀδύναι δῦνον μένος Ἀτρεΐδαο.
IL.11,273	ἐς δίφρον δ' ἀνόρουσε, καὶ ἡνιόχῳ ἐπέτελλε
IL.11,274	νηυσὶν ἔπι γλαφυρῇσιν ἐλαυνέμεν: ἤχθετο γὰρ κῆρ.
IL.11,275	ἤϋσεν δὲ διαπρύσιον Δαναοῖσι γεγωνώς:
IL.11,276	ὦ φίλοι Ἀργείων ἡγήτορες ἠδὲ μέδοντες
IL.11,277	ὑμεῖς μὲν νῦν νηυσὶν ἀμύνετε ποντοπόροισι
IL.11,278	φύλοπιν ἀργαλέην, ἐπεὶ οὐκ ἐμὲ μητίετα Ζεὺς
IL.11,279	εἴασε Τρώεσσι πανημέριον πολεμίζειν.
IL.11,280	ὣς ἔφαθ', ἡνίοχος δ' ἵμασεν καλλίτριχας ἵππους
IL.11,281	„νῆας ἔπι γλαφυράς: τὼ δ' οὐκ ἀέκοντε πετέσθην:“
IL.11,282	ἄφρεον δὲ στήθεα, ῥαίνοντο δὲ νέρθε κονίῃ
IL.11,283	τειρόμενον βασιλῆα μάχης ἀπάνευθε φέροντες.
IL.11,284	ἕκτωρ δ' ὡς ἐνόησ' Ἀγαμέμνονα νόσφι κιόντα
IL.11,285	Τρωσί τε καὶ Λυκίοισιν ἐκέκλετο μακρὸν ἀΰσας:
IL.11,286	Τρῶες καὶ Λύκιοι καὶ Δάρδανοι ἀγχιμαχηταὶ
IL.11,287	ἀνέρες ἔστε φίλοι, μνήσασθε δὲ θούριδος ἀλκῆς.
IL.11,288	οἴχετ' ἀνὴρ ὤριστος, ἐμοὶ δὲ μέγ' εὖχος ἔδωκε
IL.11,289	Ζεὺς Κρονίδης: ἀλλ' ἰθὺς ἐλαύνετε μώνυχας ἵππους
IL.11,290	ἰφθίμων Δαναῶν, ἵν' ὑπέρτερον εὖχος ἄρησθε.
IL.11,291	ὣς εἰπὼν ὄτρυνε μένος καὶ θυμὸν ἑκάστου.
IL.11,292	ὡς δ' ὅτε πού τις θηρητὴρ κύνας ἀργιόδοντας
IL.11,293	σεύῃ ἐπ' ἀγροτέρῳ συῒ καπρίῳ ἠὲ λέοντι,
IL.11,294	ὣς ἐπ' Ἀχαιοῖσιν σεῦε Τρῶας μεγαθύμους
IL.11,295	Ἕκτωρ Πριαμίδης βροτολοιγῷ ἶσος Ἄρηϊ.
IL.11,296	αὐτὸς δ' ἐν πρώτοισι μέγα φρονέων ἐβεβήκει,
IL.11,297	„ἐν δ' ἔπεσ' ὑσμίνῃ ὑπεραέϊ ἶσος ἀέλλῃ,“
IL.11,298	ἥ τε καθαλλομένη ἰοειδέα πόντον ὀρίνει.
IL.11,299	ἔνθα τίνα πρῶτον, τίνα δ' ὕστατον ἐξενάριξεν
IL.11,300	Ἕκτωρ Πριαμίδης, ὅτε οἱ Ζεὺς κῦδος ἔδωκεν;
IL.11,301	Ἀσαῖον μὲν πρῶτα καὶ Αὐτόνοον καὶ Ὀπίτην
IL.11,302	„καὶ Δόλοπα Κλυτίδην καὶ Ὀφέλτιον ἠδ' Ἀγέλαον“
IL.11,303	Αἴσυμνόν τ' Ὦρόν τε καὶ Ἱππόνοον μενεχάρμην.
IL.11,304	τοὺς ἄρ' ὅ γ' ἡγεμόνας Δαναῶν ἕλεν, αὐτὰρ ἔπειτα
IL.11,305	πληθύν, ὡς ὁπότε νέφεα Ζέφυρος στυφελίξῃ
IL.11,306	„ἀργεστᾶο Νότοιο βαθείῃ λαίλαπι τύπτων:“
IL.11,307	„πολλὸν δὲ τρόφι κῦμα κυλίνδεται, ὑψόσε δ' ἄχνη“
IL.11,308	σκίδναται ἐξ ἀνέμοιο πολυπλάγκτοιο ἰωῆς:
IL.11,309	ὣς ἄρα πυκνὰ καρήαθ' ὑφ' Ἕκτορι δάμνατο λαῶν.
IL.11,310	ἔνθά κε λοιγὸς ἔην καὶ ἀμήχανα ἔργα γένοντο,
IL.11,311	καί νύ κεν ἐν νήεσσι πέσον φεύγοντες Ἀχαιοί,
IL.11,312	εἰ μὴ Τυδεΐδῃ Διομήδεϊ κέκλετ' Ὀδυσσεύς:
IL.11,313	Τυδεΐδη τί παθόντε λελάσμεθα θούριδος ἀλκῆς;
IL.11,314	„ἀλλ' ἄγε δεῦρο πέπον, παρ' ἔμ' ἵσταο: δὴ γὰρ ἔλεγχοσ“
IL.11,315	ἔσσεται εἴ κεν νῆας ἕλῃ κορυθαίολος Ἕκτωρ.
IL.11,316	τὸν δ' ἀπαμειβόμενος προσέφη κρατερὸς Διομήδης:
IL.11,317	ἤτοι ἐγὼ μενέω καὶ τλήσομαι: ἀλλὰ μίνυνθα
IL.11,318	ἡμέων ἔσσεται ἦδος, ἐπεὶ νεφεληγερέτα Ζεὺς
IL.11,319	„Τρωσὶν δὴ βόλεται δοῦναι κράτος ἠέ περ ἡμῖν.“
IL.11,320	ἦ καὶ Θυμβραῖον μὲν ἀφ' ἵππων ὦσε χαμᾶζε
IL.11,321	δουρὶ βαλὼν κατὰ μαζὸν ἀριστερόν: αὐτὰρ Ὀδυσσεὺς
IL.11,322	ἀντίθεον θεράποντα Μολίονα τοῖο ἄνακτος.
IL.11,323	τοὺς μὲν ἔπειτ' εἴασαν, ἐπεὶ πολέμου ἀπέπαυσαν:
IL.11,324	τὼ δ' ἀν' ὅμιλον ἰόντε κυδοίμεον, ὡς ὅτε κάπρω
IL.11,325	ἐν κυσὶ θηρευτῇσι μέγα φρονέοντε πέσητον:
IL.11,326	„ὣς ὄλεκον Τρῶας πάλιν ὀρμένω: αὐτὰρ Ἀχαιοὶ“
IL.11,327	ἀσπασίως φεύγοντες ἀνέπνεον Ἕκτορα δῖον.
IL.11,328	„ἔνθ' ἑλέτην δίφρόν τε καὶ ἀνέρε δήμου ἀρίστω“
IL.11,329	υἷε δύω Μέροπος Περκωσίου, ὃς περὶ πάντων
IL.11,330	ᾔδεε μαντοσύνας, οὐδὲ οὓς παῖδας ἔασκε
IL.11,331	στείχειν ἐς πόλεμον φθισήνορα: τὼ δέ οἱ οὔ τι
IL.11,332	πειθέσθην: κῆρες γὰρ ἄγον μέλανος θανάτοιο.
IL.11,333	„τοὺς μὲν Τυδεΐδης δουρίκλειτὸς Διομήδησ“
IL.11,334	θυμοῦ καὶ ψυχῆς κεκαδὼν κλυτὰ τεύχε' ἀπηύρα:
IL.11,335	Ἱππόδαμον δ' Ὀδυσεὺς καὶ Ὑπείροχον ἐξενάριξεν.
IL.11,336	ἔνθά σφιν κατὰ ἶσα μάχην ἐτάνυσσε Κρονίων
IL.11,337	ἐξ Ἴδης καθορῶν: τοὶ δ' ἀλλήλους ἐνάριζον.
IL.11,338	ἤτοι Τυδέος υἱὸς Ἀγάστροφον οὔτασε δουρὶ
IL.11,339	Παιονίδην ἥρωα κατ' ἰσχίον: οὐ δέ οἱ ἵπποι
IL.11,340	ἐγγὺς ἔσαν προφυγεῖν, ἀάσατο δὲ μέγα θυμῷ.
IL.11,341	τοὺς μὲν γὰρ θεράπων ἀπάνευθ' ἔχεν, αὐτὰρ ὃ πεζὸς
IL.11,342	θῦνε διὰ προμάχων, εἷος φίλον ὤλεσε θυμόν.
IL.11,343	Ἕκτωρ δ' ὀξὺ νόησε κατὰ στίχας, ὦρτο δ' ἐπ' αὐτοὺς
IL.11,344	κεκλήγων: ἅμα δὲ Τρώων εἵποντο φάλαγγες.
IL.11,345	τὸν δὲ ἰδὼν ῥίγησε βοὴν ἀγαθὸς Διομήδης,
IL.11,346	αἶψα δ' Ὀδυσσῆα προσεφώνεεν ἐγγὺς ἐόντα:
IL.11,347	νῶϊν δὴ τόδε πῆμα κυλίνδεται ὄβριμος Ἕκτωρ:
IL.11,348	ἀλλ' ἄγε δὴ στέωμεν καὶ ἀλεξώμεσθα μένοντες.
IL.11,349	ἦ ῥα, καὶ ἀμπεπαλὼν προΐει δολιχόσκιον ἔγχος
IL.11,350	„καὶ βάλεν, οὐδ' ἀφάμαρτε τιτυσκόμενος κεφαλῆφιν,“
IL.11,351	ἄκρην κὰκ κόρυθα: πλάγχθη δ' ἀπὸ χαλκόφι χαλκός,
IL.11,352	οὐδ' ἵκετο χρόα καλόν: ἐρύκακε γὰρ τρυφάλεια
IL.11,353	τρίπτυχος αὐλῶπις, τήν οἱ πόρε Φοῖβος Ἀπόλλων.
IL.11,354	„Ἕκτωρ δ' ὦκ' ἀπέλεθρον ἀνέδραμε, μίκτο δ' ὁμίλῳ,“
IL.11,355	„στῆ δὲ γνὺξ ἐριπὼν καὶ ἐρείσατο χειρὶ παχείῃ“
IL.11,356	γαίης: ἀμφὶ δὲ ὄσσε κελαινὴ νὺξ ἐκάλυψεν.
IL.11,357	ὄφρα δὲ Τυδεΐδης μετὰ δούρατος ᾤχετ' ἐρωὴν
IL.11,358	τῆλε διὰ προμάχων, ὅθι οἱ καταείσατο γαίης
IL.11,359	τόφρ' Ἕκτωρ ἔμπνυτο, καὶ ἂψ ἐς δίφρον ὀρούσας
IL.11,360	ἐξέλασ' ἐς πληθύν, καὶ ἀλεύατο κῆρα μέλαιναν.
IL.11,361	δουρὶ δ' ἐπαΐσσων προσέφη κρατερὸς Διομήδης:
IL.11,362	ἐξ αὖ νῦν ἔφυγες θάνατον κύον: ἦ τέ τοι ἄγχι
IL.11,363	ἦλθε κακόν: νῦν αὖτέ σ' ἐρύσατο Φοῖβος Ἀπόλλων
IL.11,364	„ᾧ μέλλεις εὔχεσθαι ἰὼν ἐς δοῦπον ἀκόντων.“
IL.11,365	ἦ θήν σ' ἐξανύω γε καὶ ὕστερον ἀντιβολήσας,
IL.11,366	εἴ πού τις καὶ ἔμοιγε θεῶν ἐπιτάρροθός ἐστι.
IL.11,367	νῦν αὖ τοὺς ἄλλους ἐπιείσομαι, ὅν κε κιχείω.
IL.11,368	ἦ, καὶ Παιονίδην δουρὶ κλυτὸν ἐξενάριζεν.
IL.11,369	αὐτὰρ Ἀλέξανδρος Ἑλένης πόσις ἠϋκόμοιο
IL.11,370	Τυδεΐδῃ ἔπι τόξα τιταίνετο ποιμένι λαῶν,
IL.11,371	στήλῃ κεκλιμένος ἀνδροκμήτῳ ἐπὶ τύμβῳ
IL.11,372	Ἴλου Δαρδανίδαο, παλαιοῦ δημογέροντος.
IL.11,373	ἤτοι ὃ μὲν θώρηκα Ἀγαστρόφου ἰφθίμοιο
IL.11,374	αἴνυτ' ἀπὸ στήθεσφι παναίολον ἀσπίδα τ' ὤμων
IL.11,375	καὶ κόρυθα βριαρήν: ὃ δὲ τόξου πῆχυν ἄνελκε
IL.11,376	„καὶ βάλεν, οὐδ' ἄρα μιν ἅλιον βέλος ἔκφυγε χειρός,“
IL.11,377	ταρσὸν δεξιτεροῖο ποδός: διὰ δ' ἀμπερὲς ἰὸς
IL.11,378	ἐν γαίῃ κατέπηκτο: ὃ δὲ μάλα ἡδὺ γελάσσας
IL.11,379	ἐκ λόχου ἀμπήδησε καὶ εὐχόμενος ἔπος ηὔδα:
IL.11,380	βέβληαι οὐδ' ἅλιον βέλος ἔκφυγεν: ὡς ὄφελόν τοι
IL.11,381	νείατον ἐς κενεῶνα βαλὼν ἐκ θυμὸν ἑλέσθαι.
IL.11,382	οὕτω κεν καὶ Τρῶες ἀνέπνευσαν κακότητος,
IL.11,383	οἵ τέ σε πεφρίκασι λέονθ' ὡς μηκάδες αἶγες.
IL.11,384	τὸν δ' οὐ ταρβήσας προσέφη κρατερὸς Διομήδης:
IL.11,385	„τοξότα λωβητὴρ κέρᾳ ἀγλαὲ παρθενοπῖπα“
IL.11,386	εἰ μὲν δὴ ἀντίβιον σὺν τεύχεσι πειρηθείης,
IL.11,387	„οὐκ ἄν τοι χραίσμῃσι βιὸς καὶ ταρφέες ἰοί:“
IL.11,388	νῦν δέ μ' ἐπιγράψας ταρσὸν ποδὸς εὔχεαι αὔτως.
IL.11,389	οὐκ ἀλέγω, ὡς εἴ με γυνὴ βάλοι ἢ πάϊς ἄφρων:
IL.11,390	„κωφὸν γὰρ βέλος ἀνδρὸς ἀνάλκιδος οὐτιδανοῖο.“
IL.11,391	ἦ τ' ἄλλως ὑπ' ἐμεῖο, καὶ εἴ κ' ὀλίγον περ ἐπαύρῃ,
IL.11,392	ὀξὺ βέλος πέλεται, καὶ ἀκήριον αἶψα τίθησι.
IL.11,393	τοῦ δὲ γυναικὸς μέν τ' ἀμφίδρυφοί εἰσι παρειαί,
IL.11,394	παῖδες δ' ὀρφανικοί: ὃ δέ θ' αἵματι γαῖαν ἐρεύθων
IL.11,395	πύθεται, οἰωνοὶ δὲ περὶ πλέες ἠὲ γυναῖκες.
IL.11,396	ὣς φάτο, τοῦ δ' Ὀδυσεὺς δουρίκλυτὸς ἐγγύθεν ἐλθὼν
IL.11,397	ἔστη πρόσθ': ὃ δ' ὄπισθε καθεζόμενος βέλος ὠκὺ
IL.11,398	ἐκ πόδος ἕλκ', ὀδύνη δὲ διὰ χροὸς ἦλθ' ἀλεγεινή.
IL.11,399	ἐς δίφρον δ' ἀνόρουσε, καὶ ἡνιόχῳ ἐπέτελλε
IL.11,400	νηυσὶν ἔπι γλαφυρῇσιν ἐλαυνέμεν: ἤχθετο γὰρ κῆρ.
IL.11,401	οἰώθη δ' Ὀδυσεὺς δουρὶ κλυτός, οὐδέ τις αὐτῷ
IL.11,402	„Ἀργείων παρέμεινεν, ἐπεὶ φόβος ἔλλαβε πάντας:“
IL.11,403	ὀχθήσας δ' ἄρα εἶπε πρὸς ὃν μεγαλήτορα θυμόν:
IL.11,404	„ὤ μοι ἐγὼ τί πάθω; μέγα μὲν κακὸν αἴ κε φέβωμαι“
IL.11,405	„πληθὺν ταρβήσας: τὸ δὲ ῥίγιον αἴ κεν ἁλώω“
IL.11,406	μοῦνος: τοὺς δ' ἄλλους Δαναοὺς ἐφόβησε Κρονίων.
IL.11,407	ἀλλὰ τί ἤ μοι ταῦτα φίλος διελέξατο θυμός;
IL.11,408	οἶδα γὰρ ὅττι κακοὶ μὲν ἀποίχονται πολέμοιο,
IL.11,409	„ὃς δέ κ' ἀριστεύῃσι μάχῃ ἔνι τὸν δὲ μάλα χρεὼ“
IL.11,410	ἑστάμεναι κρατερῶς, ἤ τ' ἔβλητ' ἤ τ' ἔβαλ' ἄλλον.
IL.11,411	εἷος ὃ ταῦθ' ὥρμαινε κατὰ φρένα καὶ κατὰ θυμόν,
IL.11,412	τόφρα δ' ἐπὶ Τρώων στίχες ἤλυθον ἀσπιστάων,
IL.11,413	ἔλσαν δ' ἐν μέσσοισι, μετὰ σφίσι πῆμα τιθέντες.
IL.11,414	ὡς δ' ὅτε κάπριον ἀμφὶ κύνες θαλεροί τ' αἰζηοὶ
IL.11,415	σεύωνται, ὃ δέ τ' εἶσι βαθείης ἐκ ξυλόχοιο
IL.11,416	θήγων λευκὸν ὀδόντα μετὰ γναμπτῇσι γένυσσιν,
IL.11,417	ἀμφὶ δέ τ' ἀΐσσονται, ὑπαὶ δέ τε κόμπος ὀδόντων
IL.11,418	γίγνεται, οἳ δὲ μένουσιν ἄφαρ δεινόν περ ἐόντα,
IL.11,419	ὥς ῥα τότ' ἀμφ' Ὀδυσῆα Διῒ φίλον ἐσσεύοντο
IL.11,420	Τρῶες: ὃ δὲ πρῶτον μὲν ἀμύμονα Δηϊοπίτην
IL.11,421	οὔτασεν ὦμον ὕπερθεν ἐπάλμενος ὀξέϊ δουρί,
IL.11,422	„αὐτὰρ ἔπειτα Θόωνα καὶ Ἔννομον ἐξενάριξε.“
IL.11,423	Χερσιδάμαντα δ' ἔπειτα καθ' ἵππων ἀΐξαντα
IL.11,424	„δουρὶ κατὰ πρότμησιν ὑπ' ἀσπίδος ὀμφαλοέσσησ“
IL.11,425	νύξεν: ὃ δ' ἐν κονίῃσι πεσὼν ἕλε γαῖαν ἀγοστῷ.
IL.11,426	τοὺς μὲν ἔασ', ὃ δ' ἄρ' Ἱππασίδην Χάροπ' οὔτασε δουρὶ
IL.11,427	αὐτοκασίγνητον εὐηφενέος Σώκοιο.
IL.11,428	τῷ δ' ἐπαλεξήσων Σῶκος κίεν ἰσόθεος φώς,
IL.11,429	στῆ δὲ μάλ' ἐγγὺς ἰὼν καί μιν πρὸς μῦθον ἔειπεν
IL.11,430	„ὦ Ὀδυσεῦ πολύαινε δόλων ἆτ' ἠδὲ πόνοιο“
IL.11,431	σήμερον ἢ δοιοῖσιν ἐπεύξεαι Ἱππασίδῃσι
IL.11,432	„τοιώδ' ἄνδρε κατακτείνας καὶ τεύχε' ἀπούρας,“
IL.11,433	ἤ κεν ἐμῷ ὑπὸ δουρὶ τυπεὶς ἀπὸ θυμὸν ὀλέσσῃς.
IL.11,434	ὣς εἰπὼν οὔτησε κατ' ἀσπίδα πάντοσ' ἐΐσην.
IL.11,435	διὰ μὲν ἀσπίδος ἦλθε φαεινῆς ὄβριμον ἔγχος,
IL.11,436	καὶ διὰ θώρηκος πολυδαιδάλου ἠρήρειστο,
IL.11,437	πάντα δ' ἀπὸ πλευρῶν χρόα ἔργαθεν, οὐδ' ἔτ' ἔασε
IL.11,438	Παλλὰς Ἀθηναίη μιχθήμεναι ἔγκασι φωτός.
IL.11,439	γνῶ δ' Ὀδυσεὺς ὅ οἱ οὔ τι τέλος κατακαίριον ἦλθεν,
IL.11,440	ἂψ δ' ἀναχωρήσας Σῶκον πρὸς μῦθον ἔειπεν:
IL.11,441	ἆ δείλ' ἦ μάλα δή σε κιχάνεται αἰπὺς ὄλεθρος.
IL.11,442	ἤτοι μέν ῥ' ἔμ' ἔπαυσας ἐπὶ Τρώεσσι μάχεσθαι:
IL.11,443	σοὶ δ' ἐγὼ ἐνθάδε φημὶ φόνον καὶ κῆρα μέλαιναν
IL.11,444	ἤματι τῷδ' ἔσσεσθαι, ἐμῷ δ' ὑπὸ δουρὶ δαμέντα
IL.11,445	εὖχος ἐμοὶ δώσειν, ψυχὴν δ' Ἄϊδι κλυτοπώλῳ.
IL.11,446	ἦ, καὶ ὃ μὲν φύγαδ' αὖτις ὑποστρέψας ἐβεβήκει,
IL.11,447	τῷ δὲ μεταστρεφθέντι μεταφρένῳ ἐν δόρυ πῆξεν
IL.11,448	ὤμων μεσσηγύς, διὰ δὲ στήθεσφιν ἔλασσε,
IL.11,449	δούπησεν δὲ πεσών: ὃ δ' ἐπεύξατο δῖος Ὀδυσσεύς:
IL.11,450	ὦ Σῶχ' Ἱππάσου υἱὲ δαΐφρονος ἱπποδάμοιο
IL.11,451	φθῆ σε τέλος θανάτοιο κιχήμενον, οὐδ' ὑπάλυξας.
IL.11,452	ἆ δείλ' οὐ μὲν σοί γε πατὴρ καὶ πότνια μήτηρ
IL.11,453	ὄσσε καθαιρήσουσι θανόντι περ, ἀλλ' οἰωνοὶ
IL.11,454	ὠμησταὶ ἐρύουσι, περὶ πτερὰ πυκνὰ βαλόντες.
IL.11,455	αὐτὰρ ἔμ', εἴ κε θάνω, κτεριοῦσί γε δῖοι Ἀχαιοί.
IL.11,456	„ὣς εἰπὼν Σώκοιο δαΐφρονος ὄβριμον ἔγχοσ“
IL.11,457	ἔξω τε χροὸς ἕλκε καὶ ἀσπίδος ὀμφαλοέσσης:
IL.11,458	αἷμα δέ οἱ σπασθέντος ἀνέσσυτο, κῆδε δὲ θυμόν.
IL.11,459	Τρῶες δὲ μεγάθυμοι ὅπως ἴδον αἷμ' Ὀδυσῆος
IL.11,460	κεκλόμενοι καθ' ὅμιλον ἐπ' αὐτῷ πάντες ἔβησαν.
IL.11,461	αὐτὰρ ὅ γ' ἐξοπίσω ἀνεχάζετο, αὖε δ' ἑταίρους.
IL.11,462	„τρὶς μὲν ἔπειτ' ἤϋσεν ὅσον κεφαλὴ χάδε φωτός,“
IL.11,463	τρὶς δ' ἄϊεν ἰάχοντος  ἄρηῖφίλος Μενέλαος.
IL.11,464	αἶψα δ' ἄρ' Αἴαντα προσεφώνεεν ἐγγὺς ἐόντα:
IL.11,465	Αἶαν διογενὲς Τελαμώνιε κοίρανε λαῶν
IL.11,466	ἀμφί μ' Ὀδυσσῆος ταλασίφρονος ἵκετ' ἀϋτὴ
IL.11,467	τῷ ἰκέλη ὡς εἴ ἑ βιῴατο μοῦνον ἐόντα
IL.11,468	Τρῶες ἀποτμήξαντες ἐνὶ κρατερῇ ὑσμίνῃ.
IL.11,469	ἀλλ' ἴομεν καθ' ὅμιλον: ἀλεξέμεναι γὰρ ἄμεινον.
IL.11,470	δείδω μή τι πάθῃσιν ἐνὶ Τρώεσσι μονωθεὶς
IL.11,471	ἐσθλὸς ἐών, μεγάλη δὲ ποθὴ Δαναοῖσι γένηται.
IL.11,472	ὣς εἰπὼν ὃ μὲν ἦρχ', ὃ δ' ἅμ' ἕσπετο ἰσόθεος φώς.
IL.11,473	εὗρον ἔπειτ' Ὀδυσῆα Διῒ φίλον: ἀμφὶ δ' ἄρ' αὐτὸν
IL.11,474	Τρῶες ἕπονθ' ὡς εἴ τε δαφοινοὶ θῶες ὄρεσφιν
IL.11,475	ἀμφ' ἔλαφον κεραὸν βεβλημένον, ὅν τ' ἔβαλ' ἀνὴρ
IL.11,476	ἰῷ ἀπὸ νευρῆς: τὸν μέν τ' ἤλυξε πόδεσσι
IL.11,477	φεύγων, ὄφρ' αἷμα λιαρὸν καὶ γούνατ' ὀρώρῃ:
IL.11,478	αὐτὰρ ἐπεὶ δὴ τόν γε δαμάσσεται ὠκὺς ὀϊστός,
IL.11,479	ὠμοφάγοι μιν θῶες ἐν οὔρεσι δαρδάπτουσιν
IL.11,480	ἐν νέμεϊ σκιερῷ: ἐπί τε λῖν ἤγαγε δαίμων
IL.11,481	σίντην: θῶες μέν τε διέτρεσαν, αὐτὰρ ὃ δάπτει:
IL.11,482	ὥς ῥα τότ' ἀμφ' Ὀδυσῆα δαΐφρονα ποικιλομήτην
IL.11,483	Τρῶες ἕπον πολλοί τε καὶ ἄλκιμοι, αὐτὰρ ὅ γ' ἥρως
IL.11,484	ἀΐσσων ᾧ ἔγχει ἀμύνετο νηλεὲς ἧμαρ.
IL.11,485	Αἴας δ' ἐγγύθεν ἦλθε φέρων σάκος ἠΰτε πύργον,
IL.11,486	στῆ δὲ παρέξ: Τρῶες δὲ διέτρεσαν ἄλλυδις ἄλλος.
IL.11,487	ἤτοι τὸν Μενέλαος ἀρήϊος ἔξαγ' ὁμίλου
IL.11,488	χειρὸς ἔχων, εἷος θεράπων σχεδὸν ἤλασεν ἵππους.
IL.11,489	αἴας δὲ Τρώεσσιν ἐπάλμενος εἷλε Δόρυκλον
IL.11,490	Πριαμίδην νόθον υἱόν, ἔπειτα δὲ Πάνδοκον οὖτα,
IL.11,491	οὖτα δὲ Λύσανδρον καὶ Πύρασον ἠδὲ Πυλάρτην.
IL.11,492	„ὡς δ' ὁπότε πλήθων ποταμὸς πεδίον δὲ κάτεισι“
IL.11,493	χειμάρρους κατ' ὄρεσφιν ὀπαζόμενος Διὸς ὄμβρῳ,
IL.11,494	„πολλὰς δὲ δρῦς ἀζαλέας, πολλὰς δέ τε πεύκασ“
IL.11,495	ἐσφέρεται, πολλὸν δέ τ' ἀφυσγετὸν εἰς ἅλα βάλλει,
IL.11,496	ὣς ἔφεπε κλονέων πεδίον τότε φαίδιμος Αἴας,
IL.11,497	δαΐζων ἵππους τε καὶ ἀνέρας: οὐδέ πω Ἕκτωρ
IL.11,498	πεύθετ', ἐπεί ῥα μάχης ἐπ' ἀριστερὰ μάρνατο πάσης
IL.11,499	ὄχθας πὰρ ποταμοῖο Σκαμάνδρου, τῇ ῥα μάλιστα
IL.11,500	ἀνδρῶν πῖπτε κάρηνα, βοὴ δ' ἄσβεστος ὀρώρει
IL.11,501	Νέστορά τ' ἀμφὶ μέγαν καὶ ἀρήϊον Ἰδομενῆα.
IL.11,502	„Ἕκτωρ μὲν μετὰ τοῖσιν ὁμίλει μέρμερα ῥέζων“
IL.11,503	ἔγχεΐ θ' ἱπποσύνῃ τε, νέων δ' ἀλάπαζε φάλαγγας:
IL.11,504	οὐδ' ἄν πω χάζοντο κελεύθου δῖοι Ἀχαιοὶ
IL.11,505	εἰ μὴ Ἀλέξανδρος Ἑλένης πόσις ἠϋκόμοιο
IL.11,506	„παῦσεν ἀριστεύοντα Μαχάονα ποιμένα λαῶν,“
IL.11,507	ἰῷ τριγλώχινι βαλὼν κατὰ δεξιὸν ὦμον.
IL.11,508	τῷ ῥα περίδεισαν μένεα πνείοντες Ἀχαιοὶ
IL.11,509	μή πώς μιν πολέμοιο μετακλινθέντος ἕλοιεν.
IL.11,510	αὐτίκα δ' Ἰδομενεὺς προσεφώνεε Νέστορα δῖον:
IL.11,511	ὦ Νέστορ Νηληϊάδη μέγα κῦδος Ἀχαιῶν
IL.11,512	ἄγρει σῶν ὀχέων ἐπιβήσεο, πὰρ δὲ Μαχάων
IL.11,513	βαινέτω, ἐς νῆας δὲ τάχιστ' ἔχε μώνυχας ἵππους:
IL.11,514	ἰητρὸς γὰρ ἀνὴρ πολλῶν ἀντάξιος ἄλλων
IL.11,515	ἰούς τ' ἐκτάμνειν ἐπί τ' ἤπια φάρμακα πάσσειν.
IL.11,516	ὣς ἔφατ', οὐδ' ἀπίθησε Γερήνιος ἱππότα Νέστωρ.
IL.11,517	αὐτίκα δ' ὧν ὀχέων ἐπεβήσετο, πὰρ δὲ Μαχάων
IL.11,518	βαῖν' Ἀσκληπιοῦ υἱὸς ἀμύμονος ἰητῆρος:
IL.11,519	μάστιξεν δ' ἵππους, τὼ δ' οὐκ ἀέκοντε πετέσθην
IL.11,520	νῆας ἔπι γλαφυράς: τῇ γὰρ φίλον ἔπλετο θυμῷ.
IL.11,521	κεβριόνης δὲ Τρῶας ὀρινομένους ἐνόησεν
IL.11,522	Ἕκτορι παρβεβαώς, καί μιν πρὸς μῦθον ἔειπεν:
IL.11,523	„Ἕκτορ νῶϊ μὲν ἐνθάδ' ὁμιλέομεν Δαναοῖσιν“
IL.11,524	ἐσχατιῇ πολέμοιο δυσηχέος: οἳ δὲ δὴ ἄλλοι
IL.11,525	Τρῶες ὀρίνονται ἐπιμὶξ ἵπποι τε καὶ αὐτοί.
IL.11,526	Αἴας δὲ κλονέει Τελαμώνιος: εὖ δέ μιν ἔγνων:
IL.11,527	εὐρὺ γὰρ ἀμφ' ὤμοισιν ἔχει σάκος: ἀλλὰ καὶ ἡμεῖς
IL.11,528	κεῖσ' ἵππους τε καὶ ἅρμ' ἰθύνομεν, ἔνθα μάλιστα
IL.11,529	ἱππῆες πεζοί τε κακὴν ἔριδα προβαλόντες
IL.11,530	ἀλλήλους ὀλέκουσι, βοὴ δ' ἄσβεστος ὄρωρεν.
IL.11,531	ὣς ἄρα φωνήσας ἵμασεν καλλίτριχας ἵππους
IL.11,532	μάστιγι λιγυρῇ: τοὶ δὲ πληγῆς ἀΐοντες
IL.11,533	ῥίμφ' ἔφερον θοὸν ἅρμα μετὰ Τρῶας καὶ Ἀχαιοὺς
IL.11,534	στείβοντες νέκυάς τε καὶ ἀσπίδας: αἵματι δ' ἄξων
IL.11,535	νέρθεν ἅπας πεπάλακτο καὶ ἄντυγες αἳ περὶ δίφρον,
IL.11,536	ἃς ἄρ' ἀφ' ἱππείων ὁπλέων ῥαθάμιγγες ἔβαλλον
IL.11,537	αἵ τ' ἀπ' ἐπισσώτρων. ὃ δὲ ἵετο δῦναι ὅμιλον
IL.11,538	ἀνδρόμεον ῥῆξαί τε μετάλμενος: ἐν δὲ κυδοιμὸν
IL.11,539	ἧκε κακὸν Δαναοῖσι, μίνυνθα δὲ χάζετο δουρός.
IL.11,540	αὐτὰρ ὃ τῶν ἄλλων ἐπεπωλεῖτο στίχας ἀνδρῶν
IL.11,541	ἔγχεΐ τ' ἄορί τε μεγάλοισί τε χερμαδίοισιν,
IL.11,542	Αἴαντος δ' ἀλέεινε μάχην Τελαμωνιάδαο.
IL.11,544	„ζεὺς δὲ πατὴρ Αἴανθ' ὑψίζυγος ἐν φόβον ὦρσε:“
IL.11,545	„στῆ δὲ ταφών, ὄπιθεν δὲ σάκος βάλεν ἑπταβόειον,“
IL.11,546	τρέσσε δὲ παπτήνας ἐφ' ὁμίλου θηρὶ ἐοικὼς
IL.11,547	ἐντροπαλιζόμενος ὀλίγον γόνυ γουνὸς ἀμείβων.
IL.11,548	ὡς δ' αἴθωνα λέοντα βοῶν ἀπὸ μεσσαύλοιο
IL.11,549	ἐσσεύαντο κύνες τε καὶ ἀνέρες ἀγροιῶται,
IL.11,550	οἵ τέ μιν οὐκ εἰῶσι βοῶν ἐκ πῖαρ ἑλέσθαι
IL.11,551	πάννυχοι ἐγρήσσοντες: ὃ δὲ κρειῶν ἐρατίζων
IL.11,552	ἰθύει, ἀλλ' οὔ τι πρήσσει: θαμέες γὰρ ἄκοντες
IL.11,553	ἀντίον ἀΐσσουσι θρασειάων ἀπὸ χειρῶν
IL.11,554	καιόμεναί τε δεταί, τάς τε τρεῖ ἐσσύμενός περ:
IL.11,555	ἠῶθεν δ' ἀπὸ νόσφιν ἔβη τετιηότι θυμῷ:
IL.11,556	ὣς Αἴας τότ' ἀπὸ Τρώων τετιημένος ἦτορ
IL.11,557	„ἤϊε πόλλ' ἀέκων: περὶ γὰρ δίε νηυσὶν Ἀχαιῶν.“
IL.11,558	ὡς δ' ὅτ' ὄνος παρ' ἄρουραν ἰὼν ἐβιήσατο παῖδας
IL.11,559	„νωθής, ᾧ δὴ πολλὰ περὶ ῥόπαλ' ἀμφὶς ἐάγῃ,“
IL.11,560	κείρει τ' εἰσελθὼν βαθὺ λήϊον: οἳ δέ τε παῖδες
IL.11,561	τύπτουσιν ῥοπάλοισι: βίη δέ τε νηπίη αὐτῶν:
IL.11,562	„σπουδῇ τ' ἐξήλασσαν, ἐπεί τ' ἐκορέσσατο φορβῆς:“
IL.11,563	ὣς τότ' ἔπειτ' Αἴαντα μέγαν Τελαμώνιον υἱὸν
IL.11,564	Τρῶες ὑπέρθυμοι πολυηγερέες τ' ἐπίκουροι
IL.11,565	νύσσοντες ξυστοῖσι μέσον σάκος αἰὲν ἕποντο.
IL.11,566	Αἴας δ' ἄλλοτε μὲν μνησάσκετο θούριδος ἀλκῆς
IL.11,567	αὖτις ὑποστρεφθείς, καὶ ἐρητύσασκε φάλαγγας
IL.11,568	„Τρώων ἱπποδάμων: ὁτὲ δὲ τρωπάσκετο φεύγειν.“
IL.11,569	πάντας δὲ προέεργε θοὰς ἐπὶ νῆας ὁδεύειν,
IL.11,570	αὐτὸς δὲ Τρώων καὶ Ἀχαιῶν θῦνε μεσηγὺ
IL.11,571	ἱστάμενος: τὰ δὲ δοῦρα θρασειάων ἀπὸ χειρῶν
IL.11,572	„ἄλλα μὲν ἐν σάκεϊ μεγάλῳ πάγεν ὄρμενα πρόσσω,“
IL.11,573	πολλὰ δὲ καὶ μεσσηγύ, πάρος χρόα λευκὸν ἐπαυρεῖν,
IL.11,574	„ἐν γαίῃ ἵσταντο λιλαιόμενα χροὸς ἆσαι.“
IL.11,575	τὸν δ' ὡς οὖν ἐνόησ' Εὐαίμονος ἀγλαὸς υἱὸς
IL.11,576	Εὐρύπυλος πυκινοῖσι βιαζόμενον βελέεσσι,
IL.11,577	στῆ ῥα παρ' αὐτὸν ἰών, καὶ ἀκόντισε δουρὶ φαεινῷ,
IL.11,578	καὶ βάλε Φαυσιάδην Ἀπισάονα ποιμένα λαῶν
IL.11,579	ἧπαρ ὑπὸ πραπίδων, εἶθαρ δ' ὑπὸ γούνατ' ἔλυσεν:
IL.11,580	Εὐρύπυλος δ' ἐπόρουσε καὶ αἴνυτο τεύχε' ἀπ' ὤμων.
IL.11,581	τὸν δ' ὡς οὖν ἐνόησεν Ἀλέξανδρος θεοειδὴς
IL.11,582	τεύχε' ἀπαινύμενον Ἀπισάονος, αὐτίκα τόξον
IL.11,583	„ἕλκετ' ἐπ' Εὐρυπύλῳ, καί μιν βάλε μηρὸν ὀϊστῷ“
IL.11,584	δεξιόν: ἐκλάσθη δὲ δόναξ, ἐβάρυνε δὲ μηρόν.
IL.11,585	ἂψ δ' ἑτάρων εἰς ἔθνος ἐχάζετο κῆρ' ἀλεείνων,
IL.11,586	ἤϋσεν δὲ διαπρύσιον Δαναοῖσι γεγωνώς:
IL.11,587	ὦ φίλοι Ἀργείων ἡγήτορες ἠδὲ μέδοντες
IL.11,588	στῆτ' ἐλελιχθέντες καὶ ἀμύνετε νηλεὲς ἦμαρ
IL.11,589	„Αἴανθ', ὃς βελέεσσι βιάζεται, οὐδέ ἕ φημι“
IL.11,590	φεύξεσθ' ἐκ πολέμοιο δυσηχέος: ἀλλὰ μάλ' ἄντην
IL.11,591	ἵστασθ' ἀμφ' Αἴαντα μέγαν Τελαμώνιον υἱόν.
IL.11,592	ὣς ἔφατ' Εὐρύπυλος βεβλημένος: οἳ δὲ παρ' αὐτὸν
IL.11,593	πλησίοι ἔστησαν σάκε' ὤμοισι κλίναντες
IL.11,594	δούρατ' ἀνασχόμενοι: τῶν δ' ἀντίος ἤλυθεν Αἴας.
IL.11,595	στῆ δὲ μεταστρεφθείς, ἐπεὶ ἵκετο ἔθνος ἑταίρων.
IL.11,596	ὣς οἳ μὲν μάρναντο δέμας πυρὸς αἰθομένοιο:
IL.11,597	Νέστορα δ' ἐκ πολέμοιο φέρον Νηλήϊαι ἵπποι
IL.11,598	ἱδρῶσαι, ἦγον δὲ Μαχάονα ποιμένα λαῶν.
IL.11,599	τὸν δὲ ἰδὼν ἐνόησε ποδάρκης δῖος Ἀχιλλεύς:
IL.11,600	„ἑστήκει γὰρ ἐπὶ πρυμνῇ μεγακήτεϊ νηῒ“
IL.11,601	„εἰσορόων πόνον αἰπὺν ἰῶκά τε δακρυόεσσαν.“
IL.11,602	αἶψα δ' ἑταῖρον ἑὸν Πατροκλῆα προσέειπε
IL.11,603	φθεγξάμενος παρὰ νηός: ὃ δὲ κλισίηθεν ἀκούσας
IL.11,604	„ἔκμολεν ἶσος Ἄρηϊ, κακοῦ δ' ἄρα οἱ πέλεν ἀρχή.“
IL.11,605	τὸν πρότερος προσέειπε Μενοιτίου ἄλκιμος υἱός:
IL.11,606	„τίπτέ με κικλήσκεις Ἀχιλεῦ; τί δέ σε χρεὼ ἐμεῖο;“
IL.11,607	τὸν δ' ἀπαμειβόμενος προσέφη πόδας ὠκὺς Ἀχιλλεύς:
IL.11,608	δῖε Μενοιτιάδη τῷ ἐμῷ κεχαρισμένε θυμῷ
IL.11,609	νῦν ὀΐω περὶ γούνατ' ἐμὰ στήσεσθαι Ἀχαιοὺς
IL.11,610	λισσομένους: χρειὼ γὰρ ἱκάνεται οὐκέτ' ἀνεκτός.
IL.11,611	ἀλλ' ἴθι νῦν Πάτροκλε Διῒ φίλε Νέστορ' ἔρειο
IL.11,612	„ὅν τινα τοῦτον ἄγει βεβλημένον ἐκ πολέμοιο:“
IL.11,613	ἤτοι μὲν τά γ' ὄπισθε Μαχάονι πάντα ἔοικε
IL.11,614	τῷ Ἀσκληπιάδῃ, ἀτὰρ οὐκ ἴδον ὄμματα φωτός:
IL.11,615	ἵπποι γάρ με παρήϊξαν πρόσσω μεμαυῖαι.
IL.11,616	ὣς φάτο, Πάτροκλος δὲ φίλῳ ἐπεπείθεθ' ἑταίρῳ,
IL.11,617	βῆ δὲ θέειν παρά τε κλισίας καὶ νῆας Ἀχαιῶν.
IL.11,618	οἳ δ' ὅτε δὴ κλισίην Νηληϊάδεω ἀφίκοντο,
IL.11,619	αὐτοὶ μέν ῥ' ἀπέβησαν ἐπὶ χθόνα πουλυβότειραν,
IL.11,620	„ἵππους δ' Εὐρυμέδων θεράπων λύε τοῖο γέροντοσ“
IL.11,621	„ἐξ ὀχέων: τοὶ δ' ἱδρῶ ἀπεψύχοντο χιτώνων“
IL.11,622	„στάντε ποτὶ πνοιὴν παρὰ θῖν' ἁλός: αὐτὰρ ἔπειτα“
IL.11,623	ἐς κλισίην ἐλθόντες ἐπὶ κλισμοῖσι κάθιζον.
IL.11,624	τοῖσι δὲ τεῦχε κυκειῶ ἐϋπλόκαμος Ἑκαμήδη,
IL.11,625	τὴν ἄρετ' ἐκ Τενέδοιο γέρων, ὅτε πέρσεν Ἀχιλλεύς,
IL.11,626	θυγατέρ' Ἀρσινόου μεγαλήτορος, ἥν οἱ Ἀχαιοὶ
IL.11,627	ἔξελον οὕνεκα βουλῇ ἀριστεύεσκεν ἁπάντων.
IL.11,628	ἥ σφωϊν πρῶτον μὲν ἐπιπροΐηλε τράπεζαν
IL.11,629	καλὴν κυανόπεζαν ἐΰξοον, αὐτὰρ ἐπ' αὐτῆς
IL.11,630	„χάλκειον κάνεον, ἐπὶ δὲ κρόμυον ποτῷ ὄψον,“
IL.11,631	ἠδὲ μέλι χλωρόν, παρὰ δ' ἀλφίτου ἱεροῦ ἀκτήν,
IL.11,632	„πὰρ δὲ δέπας περικαλλές, ὃ οἴκοθεν ἦγ' ὁ γεραιός,“
IL.11,633	χρυσείοις ἥλοισι πεπαρμένον: οὔατα δ' αὐτοῦ
IL.11,634	τέσσαρ' ἔσαν, δοιαὶ δὲ πελειάδες ἀμφὶς ἕκαστον
IL.11,635	„χρύσειαι νεμέθοντο, δύω δ' ὑπὸ πυθμένες ἦσαν.“
IL.11,636	„ἄλλος μὲν μογέων ἀποκινήσασκε τραπέζησ“
IL.11,637	πλεῖον ἐόν, Νέστωρ δ' ὁ γέρων ἀμογητὶ ἄειρεν.
IL.11,638	ἐν τῷ ῥά σφι κύκησε γυνὴ ἐϊκυῖα θεῇσιν
IL.11,639	οἴνῳ Πραμνείῳ, ἐπὶ δ' αἴγειον κνῆ τυρὸν
IL.11,640	κνήστι χαλκείῃ, ἐπὶ δ' ἄλφιτα λευκὰ πάλυνε,
IL.11,641	πινέμεναι δ' ἐκέλευσεν, ἐπεί ῥ' ὥπλισσε κυκειῶ.
IL.11,642	τὼ δ' ἐπεὶ οὖν πίνοντ' ἀφέτην πολυκαγκέα δίψαν
IL.11,643	μύθοισιν τέρποντο πρὸς ἀλλήλους ἐνέποντες,
IL.11,644	Πάτροκλος δὲ θύρῃσιν ἐφίστατο ἰσόθεος φώς.
IL.11,645	τὸν δὲ ἰδὼν ὁ γεραιὸς ἀπὸ θρόνου ὦρτο φαεινοῦ,
IL.11,646	ἐς δ' ἄγε χειρὸς ἑλών, κατὰ δ' ἑδριάασθαι ἄνωγε.
IL.11,647	Πάτροκλος δ' ἑτέρωθεν ἀναίνετο εἶπέ τε μῦθον:
IL.11,648	οὐχ ἕδος ἐστὶ γεραιὲ διοτρεφές, οὐδέ με πείσεις.
IL.11,649	αἰδοῖος νεμεσητὸς ὅ με προέηκε πυθέσθαι
IL.11,650	„ὅν τινα τοῦτον ἄγεις βεβλημένον: ἀλλὰ καὶ αὐτὸσ“
IL.11,651	γιγνώσκω, ὁρόω δὲ Μαχάονα ποιμένα λαῶν.
IL.11,652	νῦν δὲ ἔπος ἐρέων πάλιν ἄγγελος εἶμ' Ἀχιλῆϊ.
IL.11,653	εὖ δὲ σὺ οἶσθα γεραιὲ διοτρεφές, οἷος ἐκεῖνος
IL.11,654	δεινὸς ἀνήρ: τάχα κεν καὶ ἀναίτιον αἰτιόῳτο.
IL.11,655	τὸν δ' ἠμείβετ' ἔπειτα Γερήνιος ἱππότα Νέστωρ:
IL.11,656	τίπτε τὰρ ὧδ' Ἀχιλεὺς ὀλοφύρεται υἷας Ἀχαιῶν,
IL.11,657	ὅσσοι δὴ βέλεσιν βεβλήαται; οὐδέ τι οἶδε
IL.11,658	πένθεος, ὅσσον ὄρωρε κατὰ στρατόν: οἳ γὰρ ἄριστοι
IL.11,659	„ἐν νηυσὶν κέαται βεβλημένοι οὐτάμενοί τε.“
IL.11,660	βέβληται μὲν ὃ Τυδεΐδης κρατερὸς Διομήδης,
IL.11,661	οὔτασται δ' Ὀδυσεὺς δουρὶ κλυτὸς ἠδ' Ἀγαμέμνων:
IL.11,662	βέβληται δὲ καὶ Εὐρύπυλος κατὰ μηρὸν ὀϊστῷ:
IL.11,663	τοῦτον δ' ἄλλον ἐγὼ νέον ἤγαγον ἐκ πολέμοιο
IL.11,664	ἰῷ ἀπὸ νευρῆς βεβλημένον. αὐτὰρ Ἀχιλλεὺς
IL.11,665	ἐσθλὸς ἐὼν Δαναῶν οὐ κήδεται οὐδ' ἐλεαίρει.
IL.11,666	ἦ μένει εἰς ὅ κε δὴ νῆες θοαὶ ἄγχι θαλάσσης
IL.11,667	„Ἀργείων ἀέκητι πυρὸς δηΐοιο θέρωνται,“
IL.11,668	αὐτοί τε κτεινώμεθ' ἐπισχερώ; οὐ γὰρ ἐμὴ ἲς
IL.11,669	ἔσθ' οἵη πάρος ἔσκεν ἐνὶ γναμπτοῖσι μέλεσσιν.
IL.11,670	εἴθ' ὣς ἡβώοιμι βίη δέ μοι ἔμπεδος εἴη
IL.11,671	ὡς ὁπότ' Ἠλείοισι καὶ ἡμῖν νεῖκος ἐτύχθη
IL.11,672	ἀμφὶ βοηλασίῃ, ὅτ' ἐγὼ κτάνον Ἰτυμονῆα
IL.11,673	ἐσθλὸν Ὑπειροχίδην, ὃς ἐν Ἤλιδι ναιετάασκε,
IL.11,674	ῥύσι' ἐλαυνόμενος: ὃ δ' ἀμύνων ᾗσι βόεσσιν
IL.11,675	ἔβλητ' ἐν πρώτοισιν ἐμῆς ἀπὸ χειρὸς ἄκοντι,
IL.11,676	κὰδ δ' ἔπεσεν, λαοὶ δὲ περίτρεσαν ἀγροιῶται.
IL.11,677	ληΐδα δ' ἐκ πεδίου συνελάσσαμεν ἤλιθα πολλὴν
IL.11,678	πεντήκοντα βοῶν ἀγέλας, τόσα πώεα οἰῶν,
IL.11,679	τόσσα συῶν συβόσια, τόσ' αἰπόλια πλατέ' αἰγῶν,
IL.11,680	ἵππους δὲ ξανθὰς ἑκατὸν καὶ πεντήκοντα
IL.11,681	πάσας θηλείας, πολλῇσι δὲ πῶλοι ὑπῆσαν.
IL.11,682	καὶ τὰ μὲν ἠλασάμεσθα Πύλον Νηλήϊον εἴσω
IL.11,683	„ἐννύχιοι προτὶ ἄστυ: γεγήθει δὲ φρένα Νηλεύς,“
IL.11,684	οὕνεκά μοι τύχε πολλὰ νέῳ πόλεμον δὲ κιόντι.
IL.11,685	κήρυκες δ' ἐλίγαινον ἅμ' ἠοῖ φαινομένηφι
IL.11,686	τοὺς ἴμεν οἷσι χρεῖος ὀφείλετ' ἐν Ἤλιδι δίῃ:
IL.11,687	οἳ δὲ συναγρόμενοι Πυλίων ἡγήτορες ἄνδρες
IL.11,688	„δαίτρευον: πολέσιν γὰρ Ἐπειοὶ χρεῖος ὄφειλον,“
IL.11,689	„ὡς ἡμεῖς παῦροι κεκακωμένοι ἐν Πύλῳ ἦμεν:“
IL.11,690	ἐλθὼν γάρ ῥ' ἐκάκωσε βίη Ἡρακληείη
IL.11,691	τῶν προτέρων ἐτέων, κατὰ δ' ἔκταθεν ὅσσοι ἄριστοι:
IL.11,692	„δώδεκα γὰρ Νηλῆος ἀμύμονος υἱέες ἦμεν:“
IL.11,693	τῶν οἶος λιπόμην, οἳ δ' ἄλλοι πάντες ὄλοντο.
IL.11,694	„ταῦθ' ὑπερηφανέοντες Ἐπειοὶ χαλκοχίτωνεσ“
IL.11,695	ἡμέας ὑβρίζοντες ἀτάσθαλα μηχανόωντο.
IL.11,696	ἐκ δ' ὃ γέρων ἀγέλην τε βοῶν καὶ πῶϋ μέγ' οἰῶν
IL.11,697	„εἵλετο κρινάμενος τριηκόσι' ἠδὲ νομῆας.“
IL.11,698	καὶ γὰρ τῷ χρεῖος μέγ' ὀφείλετ' ἐν Ἤλιδι δίῃ
IL.11,699	„τέσσαρες ἀθλοφόροι ἵπποι αὐτοῖσιν ὄχεσφιν“
IL.11,700	ἐλθόντες μετ' ἄεθλα: περὶ τρίποδος γὰρ ἔμελλον
IL.11,701	θεύσεσθαι: τοὺς δ' αὖθι ἄναξ ἀνδρῶν Αὐγείας
IL.11,702	κάσχεθε, τὸν δ' ἐλατῆρ' ἀφίει ἀκαχήμενον ἵππων.
IL.11,703	τῶν ὃ γέρων ἐπέων κεχολωμένος ἠδὲ καὶ ἔργων
IL.11,704	ἐξέλετ' ἄσπετα πολλά: τὰ δ' ἄλλ' ἐς δῆμον ἔδωκε
IL.11,705	δαιτρεύειν, μή τίς οἱ ἀτεμβόμενος κίοι ἴσης.
IL.11,706	ἡμεῖς μὲν τὰ ἕκαστα διείπομεν, ἀμφί τε ἄστυ
IL.11,707	ἕρδομεν ἱρὰ θεοῖς: οἳ δὲ τρίτῳ ἤματι πάντες
IL.11,708	ἦλθον ὁμῶς αὐτοί τε πολεῖς καὶ μώνυχες ἵπποι
IL.11,709	„πανσυδίῃ: μετὰ δέ σφι Μολίονε θωρήσσοντο“
IL.11,710	παῖδ' ἔτ' ἐόντ', οὔ πω μάλα εἰδότε θούριδος ἀλκῆς.
IL.11,711	„ἔστι δέ τις Θρυόεσσα πόλις αἰπεῖα κολώνη“
IL.11,712	τηλοῦ ἐπ' Ἀλφειῷ, νεάτη Πύλου ἠμαθόεντος:
IL.11,713	τὴν ἀμφεστρατόωντο διαρραῖσαι μεμαῶτες.
IL.11,714	ἀλλ' ὅτε πᾶν πεδίον μετεκίαθον, ἄμμι δ' Ἀθήνη
IL.11,715	ἄγγελος ἦλθε θέουσ' ἀπ' Ὀλύμπου θωρήσσεσθαι
IL.11,716	ἔννυχος, οὐδ' ἀέκοντα Πύλον κάτα λαὸν ἄγειρεν
IL.11,717	ἀλλὰ μάλ' ἐσσυμένους πολεμίζειν. οὐδέ με Νηλεὺς
IL.11,718	εἴα θωρήσσεσθαι, ἀπέκρυψεν δέ μοι ἵππους:
IL.11,719	οὐ γάρ πώ τί μ' ἔφη ἴδμεν πολεμήϊα ἔργα.
IL.11,720	ἀλλὰ καὶ ὧς ἱππεῦσι μετέπρεπον ἡμετέροισι
IL.11,721	καὶ πεζός περ ἐών, ἐπεὶ ὧς ἄγε νεῖκος Ἀθήνη.
IL.11,722	ἔστι δέ τις ποταμὸς Μινυήϊος εἰς ἅλα βάλλων
IL.11,723	ἐγγύθεν Ἀρήνης, ὅθι μείναμεν Ἠῶ δῖαν
IL.11,724	ἱππῆες Πυλίων, τὰ δ' ἐπέρρεον ἔθνεα πεζῶν.
IL.11,725	ἔνθεν πανσυδίῃ σὺν τεύχεσι θωρηχθέντες
IL.11,726	ἔνδιοι ἱκόμεσθ' ἱερὸν ῥόον Ἀλφειοῖο.
IL.11,727	ἔνθα Διὶ ῥέξαντες ὑπερμενεῖ ἱερὰ καλά,
IL.11,728	ταῦρον δ' Ἀλφειῷ, ταῦρον δὲ Ποσειδάωνι,
IL.11,729	αὐτὰρ Ἀθηναίῃ γλαυκώπιδι βοῦν ἀγελαίην,
IL.11,730	δόρπον ἔπειθ' ἑλόμεσθα κατὰ στρατὸν ἐν τελέεσσι,
IL.11,731	καὶ κατεκοιμήθημεν ἐν ἔντεσιν οἷσιν ἕκαστος
IL.11,732	ἀμφὶ ῥοὰς ποταμοῖο. ἀτὰρ μεγάθυμοι Ἐπειοὶ
IL.11,733	ἀμφέσταν δὴ ἄστυ διαρραῖσαι μεμαῶτες:
IL.11,734	„ἀλλά σφι προπάροιθε φάνη μέγα ἔργον Ἄρηος:“
IL.11,735	„εὖτε γὰρ ἠέλιος φαέθων ὑπερέσχεθε γαίης,“
IL.11,736	συμφερόμεσθα μάχῃ Διί τ' εὐχόμενοι καὶ Ἀθήνῃ.
IL.11,737	„ἀλλ' ὅτε δὴ Πυλίων καὶ Ἐπειῶν ἔπλετο νεῖκος,“
IL.11,738	πρῶτος ἐγὼν ἕλον ἄνδρα, κόμισσα δὲ μώνυχας ἵππους,
IL.11,739	Μούλιον αἰχμητήν: γαμβρὸς δ' ἦν Αὐγείαο,
IL.11,740	πρεσβυτάτην δὲ θύγατρ' εἶχε ξανθὴν Ἀγαμήδην,
IL.11,741	ἣ τόσα φάρμακα ᾔδη ὅσα τρέφει εὐρεῖα χθών.
IL.11,742	τὸν μὲν ἐγὼ προσιόντα βάλον χαλκήρεϊ δουρί,
IL.11,743	ἤριπε δ' ἐν κονίῃσιν: ἐγὼ δ' ἐς δίφρον ὀρούσας
IL.11,744	στῆν ῥα μετὰ προμάχοισιν: ἀτὰρ μεγάθυμοι Ἐπειοὶ
IL.11,745	ἔτρεσαν ἄλλυδις ἄλλος, ἐπεὶ ἴδον ἄνδρα πεσόντα
IL.11,746	ἡγεμόν' ἱππήων, ὃς ἀριστεύεσκε μάχεσθαι.
IL.11,747	„αὐτὰρ ἐγὼν ἐπόρουσα κελαινῇ λαίλαπι ἶσος,“
IL.11,748	πεντήκοντα δ' ἕλον δίφρους, δύο δ' ἀμφὶς ἕκαστον
IL.11,749	φῶτες ὀδὰξ ἕλον οὖδας ἐμῷ ὑπὸ δουρὶ δαμέντες.
IL.11,750	„καί νύ κεν Ἀκτορίωνε Μολίονε παῖδ' ἀλάπαξα,“
IL.11,751	„εἰ μή σφωε πατὴρ εὐρὺ κρείων ἐνοσίχθων“
IL.11,752	„ἐκ πολέμου ἐσάωσε καλύψας ἠέρι πολλῇ.“
IL.11,753	ἔνθα Ζεὺς Πυλίοισι μέγα κράτος ἐγγυάλιξε:
IL.11,754	„τόφρα γὰρ οὖν ἑπόμεσθα διὰ σπιδέος πεδίοιο“
IL.11,755	κτείνοντές τ' αὐτοὺς ἀνά τ' ἔντεα καλὰ λέγοντες,
IL.11,756	ὄφρ' ἐπὶ Βουπρασίου πολυπύρου βήσαμεν ἵππους
IL.11,757	πέτρης τ' Ὠλενίης, καὶ Ἀλησίου ἔνθα κολώνη
IL.11,758	κέκληται: ὅθεν αὖτις ἀπέτραπε λαὸν Ἀθήνη.
IL.11,759	„ἔνθ' ἄνδρα κτείνας πύματον λίπον: αὐτὰρ Ἀχαιοὶ“
IL.11,760	ἂψ ἀπὸ Βουπρασίοιο Πύλονδ' ἔχον ὠκέας ἵππους,
IL.11,761	πάντες δ' εὐχετόωντο θεῶν Διὶ Νέστορί τ' ἀνδρῶν.
IL.11,762	ὣς ἔον, εἴ ποτ' ἔον γε, μετ' ἀνδράσιν. αὐτὰρ Ἀχιλλεὺς
IL.11,763	οἶος τῆς ἀρετῆς ἀπονήσεται: ἦ τέ μιν οἴω
IL.11,764	πολλὰ μετακλαύσεσθαι ἐπεί κ' ἀπὸ λαὸς ὄληται.
IL.11,765	ὦ πέπον ἦ μὲν σοί γε Μενοίτιος ὧδ' ἐπέτελλεν
IL.11,766	ἤματι τῷ ὅτε σ' ἐκ Φθίης Ἀγαμέμνονι πέμπε,
IL.11,767	νῶϊ δέ τ' ἔνδον ἐόντες ἐγὼ καὶ δῖος Ὀδυσσεὺς
IL.11,768	πάντα μάλ' ἐν μεγάροις ἠκούομεν ὡς ἐπέτελλε.
IL.11,769	Πηλῆος δ' ἱκόμεσθα δόμους εὖ ναιετάοντας
IL.11,770	λαὸν ἀγείροντες κατ' Ἀχαιΐδα πουλυβότειραν.
IL.11,771	ἔνθα δ' ἔπειθ' ἥρωα Μενοίτιον εὕρομεν ἔνδον
IL.11,772	ἠδὲ σέ, πὰρ δ' Ἀχιλῆα: γέρων δ' ἱππηλάτα Πηλεὺς
IL.11,773	πίονα μηρία καῖε βοὸς Διὶ τερπικεραύνῳ
IL.11,774	αὐλῆς ἐν χόρτῳ: ἔχε δὲ χρύσειον ἄλεισον
IL.11,775	σπένδων αἴθοπα οἶνον ἐπ' αἰθομένοις ἱεροῖσι.
IL.11,776	σφῶϊ μὲν ἀμφὶ βοὸς ἕπετον κρέα, νῶϊ δ' ἔπειτα
IL.11,777	στῆμεν ἐνὶ προθύροισι: ταφὼν δ' ἀνόρουσεν Ἀχιλλεύς,
IL.11,778	ἐς δ' ἄγε χειρὸς ἑλών, κατὰ δ' ἑδριάασθαι ἄνωγε,
IL.11,779	ξείνιά τ' εὖ παρέθηκεν, ἅ τε ξείνοις θέμις ἐστίν.
IL.11,780	αὐτὰρ ἐπεὶ τάρπημεν ἐδητύος ἠδὲ ποτῆτος,
IL.11,781	ἦρχον ἐγὼ μύθοιο κελεύων ὔμμ' ἅμ' ἕπεσθαι:
IL.11,782	σφὼ δὲ μάλ' ἠθέλετον, τὼ δ' ἄμφω πόλλ' ἐπέτελλον.
IL.11,783	Πηλεὺς μὲν ᾧ παιδὶ γέρων ἐπέτελλ' Ἀχιλῆϊ
IL.11,784	αἰὲν ἀριστεύειν καὶ ὑπείροχον ἔμμεναι ἄλλων:
IL.11,785	σοὶ δ' αὖθ' ὧδ' ἐπέτελλε Μενοίτιος Ἄκτορος υἱός:
IL.11,786	„τέκνον ἐμὸν γενεῇ μὲν ὑπέρτερός ἐστιν Ἀχιλλεύς,“
IL.11,787	πρεσβύτερος δὲ σύ ἐσσι: βίῃ δ' ὅ γε πολλὸν ἀμείνων.
IL.11,788	ἀλλ' εὖ οἱ φάσθαι πυκινὸν ἔπος ἠδ' ὑποθέσθαι
IL.11,789	καί οἱ σημαίνειν: ὃ δὲ πείσεται εἰς ἀγαθόν περ.
IL.11,790	ὣς ἐπέτελλ' ὃ γέρων, σὺ δὲ λήθεαι: ἀλλ' ἔτι καὶ νῦν
IL.11,791	ταῦτ' εἴποις Ἀχιλῆϊ δαΐφρονι αἴ κε πίθηται.
IL.11,792	τίς δ' οἶδ' εἴ κέν οἱ σὺν δαίμονι θυμὸν ὀρίναις
IL.11,793	παρειπών; ἀγαθὴ δὲ παραίφασίς ἐστιν ἑταίρου.
IL.11,794	εἰ δέ τινα φρεσὶν ᾗσι θεοπροπίην ἀλεείνει
IL.11,795	καί τινά οἱ πὰρ Ζηνὸς ἐπέφραδε πότνια μήτηρ,
IL.11,796	ἀλλὰ σέ περ προέτω, ἅμα δ' ἄλλος λαὸς ἑπέσθω
IL.11,797	Μυρμιδόνων, αἴ κέν τι φόως Δαναοῖσι γένηαι:
IL.11,798	καί τοι τεύχεα καλὰ δότω πόλεμον δὲ φέρεσθαι,
IL.11,799	αἴ κέ σε τῷ εἴσκοντες ἀπόσχωνται πολέμοιο
IL.11,800	Τρῶες, ἀναπνεύσωσι δ' ἀρήϊοι υἷες Ἀχαιῶν
IL.11,801	τειρόμενοι: ὀλίγη δέ τ' ἀνάπνευσις πολέμοιο.
IL.11,802	ῥεῖα δέ κ' ἀκμῆτες κεκμηότας ἄνδρας ἀϋτῇ
IL.11,803	ὤσαισθε προτὶ ἄστυ νεῶν ἄπο καὶ κλισιάων.
IL.11,804	ὣς φάτο, τῷ δ' ἄρα θυμὸν ἐνὶ στήθεσσιν ὄρινε,
IL.11,805	βῆ δὲ θέειν παρὰ νῆας ἐπ' Αἰακίδην Ἀχιλῆα.
IL.11,806	ἀλλ' ὅτε δὴ κατὰ νῆας Ὀδυσσῆος θείοιο
IL.11,807	„ἷξε θέων Πάτροκλος, ἵνά σφ' ἀγορή τε θέμις τε“
IL.11,808	ἤην, τῇ δὴ καί σφι θεῶν ἐτετεύχατο βωμοί,
IL.11,809	ἔνθά οἱ Εὐρύπυλος βεβλημένος ἀντεβόλησε
IL.11,810	διογενὴς Εὐαιμονίδης κατὰ μηρὸν ὀϊστῷ
IL.11,811	σκάζων ἐκ πολέμου: κατὰ δὲ νότιος ῥέεν ἱδρὼς
IL.11,812	ὤμων καὶ κεφαλῆς, ἀπὸ δ' ἕλκεος ἀργαλέοιο
IL.11,813	αἷμα μέλαν κελάρυζε: νόος γε μὲν ἔμπεδος ἦεν.
IL.11,814	τὸν δὲ ἰδὼν ᾤκτειρε Μενοιτίου ἄλκιμος υἱός,
IL.11,815	καί ῥ' ὀλοφυρόμενος ἔπεα πτερόεντα προσηύδα:
IL.11,816	ἆ δειλοὶ Δαναῶν ἡγήτορες ἠδὲ μέδοντες
IL.11,817	„ὣς ἄρ' ἐμέλλετε τῆλε φίλων καὶ πατρίδος αἴησ“
IL.11,818	ἄσειν ἐν Τροίῃ ταχέας κύνας ἀργέτι δημῷ.
IL.11,819	ἀλλ' ἄγε μοι τόδε εἰπὲ διοτρεφὲς Εὐρύπυλ' ἥρως,
IL.11,820	ἤ ῥ' ἔτι που σχήσουσι πελώριον Ἕκτορ' Ἀχαιοί,
IL.11,821	ἦ ἤδη φθίσονται ὑπ' αὐτοῦ δουρὶ δαμέντες;
IL.11,822	τὸν δ' αὖτ' Εὐρύπυλος βεβλημένος ἀντίον ηὔδα:
IL.11,823	οὐκέτι διογενὲς Πατρόκλεες ἄλκαρ Ἀχαιῶν
IL.11,824	„ἔσσεται, ἀλλ' ἐν νηυσὶ μελαίνῃσιν πεσέονται.“
IL.11,825	οἳ μὲν γὰρ δὴ πάντες, ὅσοι πάρος ἦσαν ἄριστοι,
IL.11,826	ἐν νηυσὶν κέαται βεβλημένοι οὐτάμενοί τε
IL.11,827	χερσὶν ὕπο Τρώων: τῶν δὲ σθένος ὄρνυται αἰέν.
IL.11,828	ἀλλ' ἐμὲ μὲν σὺ σάωσον ἄγων ἐπὶ νῆα μέλαιναν,
IL.11,829	μηροῦ δ' ἔκταμ' ὀϊστόν, ἀπ' αὐτοῦ δ' αἷμα κελαινὸν
IL.11,830	νίζ' ὕδατι λιαρῷ, ἐπὶ δ' ἤπια φάρμακα πάσσε
IL.11,831	ἐσθλά, τά σε προτί φασιν Ἀχιλλῆος δεδιδάχθαι,
IL.11,832	„ὃν Χείρων ἐδίδαξε δικαιότατος Κενταύρων.“
IL.11,833	ἰητροὶ μὲν γὰρ Ποδαλείριος ἠδὲ Μαχάων
IL.11,834	„τὸν μὲν ἐνὶ κλισίῃσιν ὀΐομαι ἕλκος ἔχοντα“
IL.11,835	χρηΐζοντα καὶ αὐτὸν ἀμύμονος ἰητῆρος
IL.11,836	κεῖσθαι: ὃ δ' ἐν πεδίῳ Τρώων μένει ὀξὺν Ἄρηα.
IL.11,837	τὸν δ' αὖτε προσέειπε Μενοιτίου ἄλκιμος υἱός:
IL.11,838	πῶς τὰρ ἔοι τάδε ἔργα; τί ῥέξομεν Εὐρύπυλ' ἥρως;
IL.11,839	ἔρχομαι ὄφρ' Ἀχιλῆϊ δαΐφρονι μῦθον ἐνίσπω
IL.11,840	ὃν Νέστωρ ἐπέτελλε Γερήνιος οὖρος Ἀχαιῶν:
IL.11,841	„ἀλλ' οὐδ' ὧς περ σεῖο μεθήσω τειρομένοιο.“
IL.11,842	ἦ, καὶ ὑπὸ στέρνοιο λαβὼν ἄγε ποιμένα λαῶν
IL.11,843	ἐς κλισίην: θεράπων δὲ ἰδὼν ὑπέχευε βοείας.
IL.11,844	„ἔνθά μιν ἐκτανύσας ἐκ μηροῦ τάμνε μαχαίρῃ“
IL.11,845	ὀξὺ βέλος περιπευκές, ἀπ' αὐτοῦ δ' αἷμα κελαινὸν
IL.11,846	νίζ' ὕδατι λιαρῷ, ἐπὶ δὲ ῥίζαν βάλε πικρὴν
IL.11,847	χερσὶ διατρίψας ὀδυνήφατον, ἥ οἱ ἁπάσας
IL.11,848	ἔσχ' ὀδύνας: τὸ μὲν ἕλκος ἐτέρσετο, παύσατο δ' αἷμα.
IL.12,1	ὣς ὃ μὲν ἐν κλισίῃσι Μενοιτίου ἄλκιμος υἱὸς
IL.12,2	ἰᾶτ' Εὐρύπυλον βεβλημένον: οἳ δὲ μάχοντο
IL.12,3	Ἀργεῖοι καὶ Τρῶες ὁμιλαδόν: οὐδ' ἄρ' ἔμελλε
IL.12,4	τάφρος ἔτι σχήσειν Δαναῶν καὶ τεῖχος ὕπερθεν
IL.12,5	εὐρύ, τὸ ποιήσαντο νεῶν ὕπερ, ἀμφὶ δὲ τάφρον
IL.12,6	ἤλασαν: οὐδὲ θεοῖσι δόσαν κλειτὰς ἑκατόμβας:
IL.12,7	ὄφρά σφιν νῆάς τε θοὰς καὶ ληΐδα πολλὴν
IL.12,8	ἐντὸς ἔχον ῥύοιτο: θεῶν δ' ἀέκητι τέτυκτο
IL.12,9	ἀθανάτων: τὸ καὶ οὔ τι πολὺν χρόνον ἔμπεδον ἦεν.
IL.12,10	ὄφρα μὲν Ἕκτωρ ζωὸς ἔην καὶ μήνι' Ἀχιλλεὺς
IL.12,11	καὶ Πριάμοιο ἄνακτος ἀπόρθητος πόλις ἔπλεν,
IL.12,12	τόφρα δὲ καὶ μέγα τεῖχος Ἀχαιῶν ἔμπεδον ἦεν.
IL.12,13	αὐτὰρ ἐπεὶ κατὰ μὲν Τρώων θάνον ὅσσοι ἄριστοι,
IL.12,14	πολλοὶ δ' Ἀργείων οἳ μὲν δάμεν, οἳ δὲ λίποντο,
IL.12,15	πέρθετο δὲ Πριάμοιο πόλις δεκάτῳ ἐνιαυτῷ,
IL.12,16	Ἀργεῖοι δ' ἐν νηυσὶ φίλην ἐς πατρίδ' ἔβησαν,
IL.12,17	„δὴ τότε μητιόωντο Ποσειδάων καὶ Ἀπόλλων“
IL.12,18	τεῖχος ἀμαλδῦναι ποταμῶν μένος εἰσαγαγόντες.
IL.12,19	ὅσσοι ἀπ' Ἰδαίων ὀρέων ἅλα δὲ προρέουσι,
IL.12,20	Ῥῆσός θ' Ἑπτάπορός τε Κάρησός τε Ῥοδίος τε
IL.12,21	Γρήνικός τε καὶ Αἴσηπος δῖός τε Σκάμανδρος
IL.12,22	„καὶ Σιμόεις, ὅθι πολλὰ βοάγρια καὶ τρυφάλειαι“
IL.12,23	κάππεσον ἐν κονίῃσι καὶ ἡμιθέων γένος ἀνδρῶν:
IL.12,24	τῶν πάντων ὁμόσε στόματ' ἔτραπε Φοῖβος Ἀπόλλων,
IL.12,25	ἐννῆμαρ δ' ἐς τεῖχος ἵει ῥόον: ὗε δ' ἄρα Ζεὺς
IL.12,26	συνεχές, ὄφρά κε θᾶσσον ἁλίπλοα τείχεα θείη.
IL.12,27	αὐτὸς δ' ἐννοσίγαιος ἔχων χείρεσσι τρίαιναν
IL.12,28	ἡγεῖτ', ἐκ δ' ἄρα πάντα θεμείλια κύμασι πέμπε
IL.12,29	φιτρῶν καὶ λάων, τὰ θέσαν μογέοντες Ἀχαιοί,
IL.12,30	λεῖα δ' ἐποίησεν παρ' ἀγάρροον Ἐλλήσποντον,
IL.12,31	αὖτις δ' ἠϊόνα μεγάλην ψαμάθοισι κάλυψε
IL.12,32	τεῖχος ἀμαλδύνας: ποταμοὺς δ' ἔτρεψε νέεσθαι
IL.12,33	κὰρ ῥόον, ᾗ περ πρόσθεν ἵεν καλλίρροον ὕδωρ.
IL.12,34	ὣς ἄρ' ἔμελλον ὄπισθε Ποσειδάων καὶ Ἀπόλλων
IL.12,35	θησέμεναι: τότε δ' ἀμφὶ μάχη ἐνοπή τε δεδήει
IL.12,36	„τεῖχος ἐΰδμητον, κανάχιζε δὲ δούρατα πύργων“
IL.12,37	βαλλόμεν': Ἀργεῖοι δὲ Διὸς μάστιγι δαμέντες
IL.12,38	νηυσὶν ἔπι γλαφυρῇσιν ἐελμένοι ἰσχανόωντο
IL.12,39	Ἕκτορα δειδιότες, κρατερὸν μήστωρα φόβοιο:
IL.12,40	αὐτὰρ ὅ γ' ὡς τὸ πρόσθεν ἐμάρνατο ἶσος ἀέλλῃ:
IL.12,41	ὡς δ' ὅτ' ἂν ἔν τε κύνεσσι καὶ ἀνδράσι θηρευτῇσι
IL.12,42	κάπριος ἠὲ λέων στρέφεται σθένεϊ βλεμεαίνων:
IL.12,43	οἳ δέ τε πυργηδὸν σφέας αὐτοὺς ἀρτύναντες
IL.12,44	ἀντίον ἵστανται καὶ ἀκοντίζουσι θαμειὰς
IL.12,45	αἰχμὰς ἐκ χειρῶν: τοῦ δ' οὔ ποτε κυδάλιμον κῆρ
IL.12,46	„ταρβεῖ οὐδὲ φοβεῖται, ἀγηνορίη δέ μιν ἔκτα:“
IL.12,47	ταρφέα τε στρέφεται στίχας ἀνδρῶν πειρητίζων:
IL.12,48	ὅππῃ τ' ἰθύσῃ τῇ εἴκουσι στίχες ἀνδρῶν:
IL.12,49	ὣς Ἕκτωρ ἀν' ὅμιλον ἰὼν ἐλλίσσεθ' ἑταίρους
IL.12,50	τάφρον ἐποτρύνων διαβαινέμεν: οὐδέ οἱ ἵπποι
IL.12,51	τόλμων ὠκύποδες, μάλα δὲ χρεμέτιζον ἐπ' ἄκρῳ
IL.12,52	χείλει ἐφεσταότες: ἀπὸ γὰρ δειδίσσετο τάφρος
IL.12,53	εὐρεῖ', οὔτ' ἄρ' ὑπερθορέειν σχεδὸν οὔτε περῆσαι
IL.12,54	ῥηϊδίη: κρημνοὶ γὰρ ἐπηρεφέες περὶ πᾶσαν
IL.12,55	ἕστασαν ἀμφοτέρωθεν, ὕπερθεν δὲ σκολόπεσσιν
IL.12,56	„ὀξέσιν ἠρήρει, τοὺς ἵστασαν υἷες Ἀχαιῶν“
IL.12,57	πυκνοὺς καὶ μεγάλους δηΐων ἀνδρῶν ἀλεωρήν.
IL.12,58	ἔνθ' οὔ κεν ῥέα ἵππος ἐΰτροχον ἅρμα τιταίνων
IL.12,59	ἐσβαίη, πεζοὶ δὲ μενοίνεον εἰ τελέουσι.
IL.12,60	δὴ τότε Πουλυδάμας θρασὺν Ἕκτορα εἶπε παραστάς:
IL.12,61	Ἕκτορ τ' ἠδ' ἄλλοι Τρώων ἀγοὶ ἠδ' ἐπικούρων
IL.12,62	ἀφραδέως διὰ τάφρον ἐλαύνομεν ὠκέας ἵππους:
IL.12,63	ἣ δὲ μάλ' ἀργαλέη περάαν: σκόλοπες γὰρ ἐν αὐτῇ
IL.12,64	ὀξέες ἑστᾶσιν, ποτὶ δ' αὐτοὺς τεῖχος Ἀχαιῶν,
IL.12,65	ἔνθ' οὔ πως ἔστιν καταβήμεναι οὐδὲ μάχεσθαι
IL.12,66	„ἱππεῦσι: στεῖνος γάρ, ὅθι τρώσεσθαι ὀΐω.“
IL.12,67	εἰ μὲν γὰρ τοὺς πάγχυ κακὰ φρονέων ἀλαπάζει
IL.12,68	Ζεὺς ὑψιβρεμέτης, Τρώεσσι δὲ ἵετ' ἀρήγειν,
IL.12,69	ἦ τ' ἂν ἔγωγ' ἐθέλοιμι καὶ αὐτίκα τοῦτο γενέσθαι,
IL.12,70	νωνύμνους ἀπολέσθαι ἀπ' Ἄργεος ἐνθάδ' Ἀχαιούς:
IL.12,71	εἰ δέ χ' ὑποστρέψωσι, παλίωξις δὲ γένηται
IL.12,72	ἐκ νηῶν καὶ τάφρῳ ἐνιπλήξωμεν ὀρυκτῇ,
IL.12,73	οὐκέτ' ἔπειτ' ὀΐω οὐδ' ἄγγελον ἀπονέεσθαι
IL.12,74	ἄψορρον προτὶ ἄστυ ἑλιχθέντων ὑπ' Ἀχαιῶν.
IL.12,75	ἀλλ' ἄγεθ' ὡς ἂν ἐγὼ εἴπω πειθώμεθα πάντες:
IL.12,76	ἵππους μὲν θεράποντες ἐρυκόντων ἐπὶ τάφρῳ,
IL.12,77	„αὐτοὶ δὲ πρυλέες σὺν τεύχεσι θωρηχθέντεσ“
IL.12,78	Ἕκτορι πάντες ἑπώμεθ' ἀολλέες: αὐτὰρ Ἀχαιοὶ
IL.12,79	οὐ μενέουσ' εἰ δή σφιν ὀλέθρου πείρατ' ἐφῆπται.
IL.12,80	ὣς φάτο Πουλυδάμας, ἅδε δ' Ἕκτορι μῦθος ἀπήμων,
IL.12,81	αὐτίκα δ' ἐξ ὀχέων σὺν τεύχεσιν ἆλτο χαμᾶζε.
IL.12,82	οὐδὲ μὲν ἄλλοι Τρῶες ἐφ' ἵππων ἠγερέθοντο,
IL.12,83	ἀλλ' ἀπὸ πάντες ὄρουσαν, ἐπεὶ ἴδον Ἕκτορα δῖον.
IL.12,84	ἡνιόχῳ μὲν ἔπειτα ἑῷ ἐπέτελλεν ἕκαστος
IL.12,85	ἵππους εὖ κατὰ κόσμον ἐρυκέμεν αὖθ' ἐπὶ τάφρῳ:
IL.12,86	οἳ δὲ διαστάντες σφέας αὐτοὺς ἀρτύναντες
IL.12,87	πένταχα κοσμηθέντες ἅμ' ἡγεμόνεσσιν ἕποντο.
IL.12,88	οἳ μὲν ἅμ' Ἕκτορ' ἴσαν καὶ ἀμύμονι Πουλυδάμαντι,
IL.12,89	οἳ πλεῖστοι καὶ ἄριστοι ἔσαν, μέμασαν δὲ μάλιστα
IL.12,90	τεῖχος ῥηξάμενοι κοίλῃς ἐπὶ νηυσὶ μάχεσθαι.
IL.12,91	καί σφιν Κεβριόνης τρίτος εἵπετο: πὰρ δ' ἄρ' ὄχεσφιν
IL.12,92	ἄλλον Κεβριόναο χερείονα κάλλιπεν Ἕκτωρ.
IL.12,93	„τῶν δ' ἑτέρων Πάρις ἦρχε καὶ Ἀλκάθοος καὶ Ἀγήνωρ,“
IL.12,94	τῶν δὲ τρίτων Ἕλενος καὶ Δηΐφοβος θεοειδὴς
IL.12,95	υἷε δύω Πριάμοιο: τρίτος δ' ἦν Ἄσιος ἥρως
IL.12,96	„Ἄσιος Ὑρτακίδης, ὃν Ἀρίσβηθεν φέρον ἵπποι“
IL.12,97	„αἴθωνες μεγάλοι ποταμοῦ ἄπο Σελλήεντος.“
IL.12,98	τῶν δὲ τετάρτων ἦρχεν ἐῢς πάϊς Ἀγχίσαο
IL.12,99	Αἰνείας, ἅμα τῷ γε δύω Ἀντήνορος υἷε
IL.12,100	Ἀρχέλοχός τ' Ἀκάμας τε μάχης εὖ εἰδότε πάσης.
IL.12,101	Σαρπηδὼν δ' ἡγήσατ' ἀγακλειτῶν ἐπικούρων,
IL.12,102	πρὸς δ' ἕλετο Γλαῦκον καὶ ἀρήϊον Ἀστεροπαῖον:
IL.12,103	οἳ γάρ οἱ εἴσαντο διακριδὸν εἶναι ἄριστοι
IL.12,104	τῶν ἄλλων μετά γ' αὐτόν: ὃ δ' ἔπρεπε καὶ διὰ πάντων.
IL.12,105	„οἳ δ' ἐπεὶ ἀλλήλους ἄραρον τυκτῇσι βόεσσι“
IL.12,106	βάν ῥ' ἰθὺς Δαναῶν λελιημένοι, οὐδ' ἔτ' ἔφαντο
IL.12,107	„σχήσεσθ', ἀλλ' ἐν νηυσὶ μελαίνῃσιν πεσέεσθαι.“
IL.12,108	ἔνθ' ἄλλοι Τρῶες τηλεκλειτοί τ' ἐπίκουροι
IL.12,109	βουλῇ Πουλυδάμαντος ἀμωμήτοιο πίθοντο:
IL.12,110	ἀλλ' οὐχ Ὑρτακίδης ἔθελ' Ἄσιος ὄρχαμος ἀνδρῶν
IL.12,111	αὖθι λιπεῖν ἵππους τε καὶ ἡνίοχον θεράποντα,
IL.12,112	ἀλλὰ σὺν αὐτοῖσιν πέλασεν νήεσσι θοῇσι
IL.12,113	νήπιος, οὐδ' ἄρ' ἔμελλε κακὰς ὑπὸ κῆρας ἀλύξας
IL.12,114	ἵπποισιν καὶ ὄχεσφιν ἀγαλλόμενος παρὰ νηῶν
IL.12,115	„ἂψ ἀπονοστήσειν προτὶ Ἴλιον ἠνεμόεσσαν:“
IL.12,116	πρόσθεν γάρ μιν μοῖρα δυσώνυμος ἀμφεκάλυψεν
IL.12,117	ἔγχεϊ Ἰδομενῆος ἀγαυοῦ Δευκαλίδαο.
IL.12,118	„εἴσατο γὰρ νηῶν ἐπ' ἀριστερά, τῇ περ Ἀχαιοὶ“
IL.12,119	ἐκ πεδίου νίσοντο σὺν ἵπποισιν καὶ ὄχεσφι:
IL.12,120	„τῇ ῥ' ἵππους τε καὶ ἅρμα διήλασεν, οὐδὲ πύλῃσιν“
IL.12,121	„εὗρ' ἐπικεκλιμένας σανίδας καὶ μακρὸν ὀχῆα,“
IL.12,122	ἀλλ' ἀναπεπταμένας ἔχον ἀνέρες, εἴ τιν' ἑταίρων
IL.12,123	ἐκ πολέμου φεύγοντα σαώσειαν μετὰ νῆας.
IL.12,124	τῇ ῥ' ἰθὺς φρονέων ἵππους ἔχε, τοὶ δ' ἅμ' ἕποντο
IL.12,125	ὀξέα κεκλήγοντες: ἔφαντο γὰρ οὐκ ἔτ' Ἀχαιοὺς
IL.12,126	σχήσεσθ', ἀλλ' ἐν νηυσὶ μελαίνῃσιν πεσέεσθαι
IL.12,127	νήπιοι, ἐν δὲ πύλῃσι δύ' ἀνέρας εὗρον ἀρίστους
IL.12,128	υἷας ὑπερθύμους Λαπιθάων αἰχμητάων,
IL.12,129	τὸν μὲν Πειριθόου υἷα κρατερὸν Πολυποίτην,
IL.12,130	τὸν δὲ Λεοντῆα βροτολοιγῷ ἶσον Ἄρηϊ.
IL.12,131	τὼ μὲν ἄρα προπάροιθε πυλάων ὑψηλάων
IL.12,132	ἕστασαν ὡς ὅτε τε δρύες οὔρεσιν ὑψικάρηνοι,
IL.12,133	αἵ τ' ἄνεμον μίμνουσι καὶ ὑετὸν ἤματα πάντα
IL.12,134	ῥίζῃσιν μεγάλῃσι διηνεκέεσσ' ἀραρυῖαι:
IL.12,135	ὣς ἄρα τὼ χείρεσσι πεποιθότες ἠδὲ βίηφι
IL.12,136	μίμνον ἐπερχόμενον μέγαν Ἄσιον οὐδὲ φέβοντο.
IL.12,137	„οἳ δ' ἰθὺς πρὸς τεῖχος ἐΰδμητον βόας αὔασ“
IL.12,138	ὑψόσ' ἀνασχόμενοι ἔκιον μεγάλῳ ἀλαλητῷ
IL.12,139	„Ἄσιον ἀμφὶ ἄνακτα καὶ Ἰαμενὸν καὶ Ὀρέστην“
IL.12,140	„Ἀσιάδην τ' Ἀδάμαντα Θόωνά τε Οἰνόμαόν τε.“
IL.12,141	οἳ δ' ἤτοι εἷος μὲν ἐϋκνήμιδας Ἀχαιοὺς
IL.12,142	ὄρνυον ἔνδον ἐόντες ἀμύνεσθαι περὶ νηῶν:
IL.12,143	αὐτὰρ ἐπεὶ δὴ τεῖχος ἐπεσσυμένους ἐνόησαν
IL.12,144	„Τρῶας, ἀτὰρ Δαναῶν γένετο ἰαχή τε φόβος τε,“
IL.12,145	ἐκ δὲ τὼ ἀΐξαντε πυλάων πρόσθε μαχέσθην
IL.12,146	ἀγροτέροισι σύεσσιν ἐοικότε, τώ τ' ἐν ὄρεσσιν
IL.12,147	ἀνδρῶν ἠδὲ κυνῶν δέχαται κολοσυρτὸν ἰόντα,
IL.12,148	δοχμώ τ' ἀΐσσοντε περὶ σφίσιν ἄγνυτον ὕλην
IL.12,149	πρυμνὴν ἐκτάμνοντες, ὑπαὶ δέ τε κόμπος ὀδόντων
IL.12,150	γίγνεται εἰς ὅ κέ τίς τε βαλὼν ἐκ θυμὸν ἕληται:
IL.12,151	ὣς τῶν κόμπει χαλκὸς ἐπὶ στήθεσσι φαεινὸς
IL.12,152	ἄντην βαλλομένων: μάλα γὰρ κρατερῶς ἐμάχοντο
IL.12,153	λαοῖσιν καθύπερθε πεποιθότες ἠδὲ βίηφιν.
IL.12,154	οἳ δ' ἄρα χερμαδίοισιν ἐϋδμήτων ἀπὸ πύργων
IL.12,155	„βάλλον ἀμυνόμενοι σφῶν τ' αὐτῶν καὶ κλισιάων“
IL.12,156	νηῶν τ' ὠκυπόρων: νιφάδες δ' ὡς πῖπτον ἔραζε,
IL.12,157	ἅς τ' ἄνεμος ζαὴς νέφεα σκιόεντα δονήσας
IL.12,158	ταρφειὰς κατέχευεν ἐπὶ χθονὶ πουλυβοτείρῃ:
IL.12,159	„ὣς τῶν ἐκ χειρῶν βέλεα ῥέον ἠμὲν Ἀχαιῶν“
IL.12,160	ἠδὲ καὶ ἐκ Τρώων: κόρυθες δ' ἀμφ' αὖον ἀΰτευν
IL.12,161	βαλλομένων μυλάκεσσι καὶ ἀσπίδες ὀμφαλόεσσαι.
IL.12,162	δή ῥα τότ' ᾤμωξεν καὶ ὣ πεπλήγετο μηρὼ
IL.12,163	Ἄσιος Ὑρτακίδης, καὶ ἀλαστήσας ἔπος ηὔδα:
IL.12,164	Ζεῦ πάτερ ἦ ῥά νυ καὶ σὺ φιλοψευδὴς ἐτέτυξο
IL.12,165	πάγχυ μάλ': οὐ γὰρ ἔγωγ' ἐφάμην ἥρωας Ἀχαιοὺς
IL.12,166	σχήσειν ἡμέτερόν γε μένος καὶ χεῖρας ἀάπτους.
IL.12,167	οἳ δ', ὥς τε σφῆκες μέσον αἰόλοι ἠὲ μέλισσαι
IL.12,168	οἰκία ποιήσωνται ὁδῷ ἔπι παιπαλοέσσῃ,
IL.12,169	οὐδ' ἀπολείπουσιν κοῖλον δόμον, ἀλλὰ μένοντες
IL.12,170	ἄνδρας θηρητῆρας ἀμύνονται περὶ τέκνων,
IL.12,171	ὣς οἵ γ' οὐκ ἐθέλουσι πυλάων καὶ δύ' ἐόντε
IL.12,172	χάσσασθαι πρίν γ' ἠὲ κατακτάμεν ἠὲ ἁλῶναι.
IL.12,173	ὣς ἔφατ', οὐδὲ Διὸς πεῖθε φρένα ταῦτ' ἀγορεύων:
IL.12,174	Ἕκτορι γάρ οἱ θυμὸς ἐβούλετο κῦδος ὀρέξαι.
IL.12,175	ἄλλοι δ' ἀμφ' ἄλλῃσι μάχην ἐμάχοντο πύλῃσιν:
IL.12,176	ἀργαλέον δέ με ταῦτα θεὸν ὣς πάντ' ἀγορεῦσαι:
IL.12,177	πάντῃ γὰρ περὶ τεῖχος ὀρώρει θεσπιδαὲς πῦρ
IL.12,178	λάϊνον: Ἀργεῖοι δὲ καὶ ἀχνύμενοί περ ἀνάγκῃ
IL.12,179	νηῶν ἠμύνοντο: θεοὶ δ' ἀκαχήατο θυμὸν
IL.12,180	πάντες ὅσοι Δαναοῖσι μάχης ἐπιτάρροθοι ἦσαν.
IL.12,181	σὺν δ' ἔβαλον Λαπίθαι πόλεμον καὶ δηϊοτῆτα.
IL.12,182	ἔνθ' αὖ Πειριθόου υἱὸς κρατερὸς Πολυποίτης
IL.12,183	δουρὶ βάλεν Δάμασον κυνέης διὰ χαλκοπαρῄου:
IL.12,184	οὐδ' ἄρα χαλκείη κόρυς ἔσχεθεν, ἀλλὰ διὰ πρὸ
IL.12,185	αἰχμὴ χαλκείη ῥῆξ' ὀστέον, ἐγκέφαλος δὲ
IL.12,186	ἔνδον ἅπας πεπάλακτο: δάμασσε δέ μιν μεμαῶτα:
IL.12,187	αὐτὰρ ἔπειτα Πύλωνα καὶ Ὄρμενον ἐξενάριξεν.
IL.12,188	υἱὸν δ' Ἀντιμάχοιο Λεοντεὺς ὄζος Ἄρηος
IL.12,189	Ἱππόμαχον βάλε δουρὶ κατὰ ζωστῆρα τυχήσας.
IL.12,190	αὖτις δ' ἐκ κολεοῖο ἐρυσσάμενος ξίφος ὀξὺ
IL.12,191	Ἀντιφάτην μὲν πρῶτον ἐπαΐξας δι' ὁμίλου
IL.12,192	πλῆξ' αὐτοσχεδίην: ὃ δ' ἄρ' ὕπτιος οὔδει ἐρείσθη:
IL.12,193	„αὐτὰρ ἔπειτα Μένωνα καὶ Ἰαμενὸν καὶ Ὀρέστην“
IL.12,194	πάντας ἐπασσυτέρους πέλασε χθονὶ πουλυβοτείρῃ.
IL.12,195	ὄφρ' οἳ τοὺς ἐνάριζον ἀπ' ἔντεα μαρμαίροντα,
IL.12,196	τόφρ' οἳ Πουλυδάμαντι καὶ Ἕκτορι κοῦροι ἕποντο,
IL.12,197	οἳ πλεῖστοι καὶ ἄριστοι ἔσαν, μέμασαν δὲ μάλιστα
IL.12,198	τεῖχός τε ῥήξειν καὶ ἐνιπρήσειν πυρὶ νῆας,
IL.12,199	οἵ ῥ' ἔτι μερμήριζον ἐφεσταότες παρὰ τάφρῳ.
IL.12,200	ὄρνις γάρ σφιν ἐπῆλθε περησέμεναι μεμαῶσιν
IL.12,201	„αἰετὸς ὑψιπέτης ἐπ' ἀριστερὰ λαὸν ἐέργων“
IL.12,202	φοινήεντα δράκοντα φέρων ὀνύχεσσι πέλωρον
IL.12,203	ζωὸν ἔτ' ἀσπαίροντα, καὶ οὔ πω λήθετο χάρμης,
IL.12,204	κόψε γὰρ αὐτὸν ἔχοντα κατὰ στῆθος παρὰ δειρὴν
IL.12,205	ἰδνωθεὶς ὀπίσω: ὃ δ' ἀπὸ ἕθεν ἧκε χαμᾶζε
IL.12,206	ἀλγήσας ὀδύνῃσι, μέσῳ δ' ἐνὶ κάββαλ' ὁμίλῳ,
IL.12,207	„αὐτὸς δὲ κλάγξας πέτετο πνοιῇς ἀνέμοιο.“
IL.12,208	Τρῶες δ' ἐρρίγησαν ὅπως ἴδον αἰόλον ὄφιν
IL.12,209	κείμενον ἐν μέσσοισι Διὸς τέρας αἰγιόχοιο.
IL.12,210	„δὴ τότε Πουλυδάμας θρασὺν Ἕκτορα εἶπε παραστάς:“
IL.12,211	„Ἕκτορ ἀεὶ μέν πώς μοι ἐπιπλήσσεις ἀγορῇσιν“
IL.12,212	ἐσθλὰ φραζομένῳ, ἐπεὶ οὐδὲ μὲν οὐδὲ ἔοικε
IL.12,213	„δῆμον ἐόντα παρὲξ ἀγορευέμεν, οὔτ' ἐνὶ βουλῇ“
IL.12,214	οὔτέ ποτ' ἐν πολέμῳ, σὸν δὲ κράτος αἰὲν ἀέξειν:
IL.12,215	νῦν αὖτ' ἐξερέω ὥς μοι δοκεῖ εἶναι ἄριστα.
IL.12,216	„μὴ ἴομεν Δαναοῖσι μαχησόμενοι περὶ νηῶν.“
IL.12,217	ὧδε γὰρ ἐκτελέεσθαι ὀΐομαι, εἰ ἐτεόν γε
IL.12,218	Τρωσὶν ὅδ' ὄρνις ἦλθε περησέμεναι μεμαῶσιν
IL.12,219	αἰετὸς ὑψιπέτης ἐπ' ἀριστερὰ λαὸν ἐέργων
IL.12,220	φοινήεντα δράκοντα φέρων ὀνύχεσσι πέλωρον
IL.12,221	ζωόν: ἄφαρ δ' ἀφέηκε πάρος φίλα οἰκί' ἱκέσθαι,
IL.12,222	οὐδ' ἐτέλεσσε φέρων δόμεναι τεκέεσσιν ἑοῖσιν.
IL.12,223	ὣς ἡμεῖς, εἴ πέρ τε πύλας καὶ τεῖχος Ἀχαιῶν
IL.12,224	ῥηξόμεθα σθένεϊ μεγάλῳ, εἴξωσι δ' Ἀχαιοί,
IL.12,225	οὐ κόσμῳ παρὰ ναῦφιν ἐλευσόμεθ' αὐτὰ κέλευθα:
IL.12,226	πολλοὺς γὰρ Τρώων καταλείψομεν, οὕς κεν Ἀχαιοὶ
IL.12,227	χαλκῷ δῃώσωσιν ἀμυνόμενοι περὶ νηῶν.
IL.12,228	„ὧδέ χ' ὑποκρίναιτο θεοπρόπος, ὃς σάφα θυμῷ“
IL.12,229	εἰδείη τεράων καί οἱ πειθοίατο λαοί.
IL.12,230	τὸν δ' ἄρ' ὑπόδρα ἰδὼν προσέφη κορυθαίολος Ἕκτωρ:
IL.12,231	Πουλυδάμα, σὺ μὲν οὐκ͂ἔτ' ἐμοὶ φίλα ταῦτ' ἀγορεύεις:
IL.12,232	οἶσθα καὶ ἄλλον μῦθον ἀμείνονα τοῦδε νοῆσαι.
IL.12,233	εἰ δ' ἐτεὸν δὴ τοῦτον ἀπὸ σπουδῆς ἀγορεύεις,
IL.12,234	ἐξ ἄρα δή τοι ἔπειτα θεοὶ φρένας ὤλεσαν αὐτοί,
IL.12,235	ὃς κέλεαι Ζηνὸς μὲν ἐριγδούποιο λαθέσθαι
IL.12,236	βουλέων, ἅς τέ μοι αὐτὸς ὑπέσχετο καὶ κατένευσε:
IL.12,237	τύνη δ' οἰωνοῖσι τανυπτερύγεσσι κελεύεις
IL.12,238	πείθεσθαι, τῶν οὔ τι μετατρέπομ' οὐδ' ἀλεγίζω
IL.12,239	„εἴτ' ἐπὶ δεξί' ἴωσι πρὸς ἠῶ τ' ἠέλιόν τε,“
IL.12,240	εἴτ' ἐπ' ἀριστερὰ τοί γε ποτὶ ζόφον ἠερόεντα.
IL.12,241	ἡμεῖς δὲ μεγάλοιο Διὸς πειθώμεθα βουλῇ,
IL.12,242	ὃς πᾶσι θνητοῖσι καὶ ἀθανάτοισιν ἀνάσσει.
IL.12,243	εἷς οἰωνὸς ἄριστος ἀμύνεσθαι περὶ πάτρης.
IL.12,244	τίπτε σὺ δείδοικας πόλεμον καὶ δηϊοτῆτα;
IL.12,245	εἴ περ γάρ τ' ἄλλοι γε περὶ κτεινώμεθα πάντες
IL.12,246	νηυσὶν ἐπ' Ἀργείων, σοὶ δ' οὐ δέος ἔστ' ἀπολέσθαι:
IL.12,247	οὐ γάρ τοι κραδίη μενεδήϊος οὐδὲ μαχήμων.
IL.12,248	εἰ δὲ σὺ δηϊοτῆτος ἀφέξεαι, ἠέ τιν' ἄλλον
IL.12,249	παρφάμενος ἐπέεσσιν ἀποτρέψεις πολέμοιο,
IL.12,250	αὐτίκ' ἐμῷ ὑπὸ δουρὶ τυπεὶς ἀπὸ θυμὸν ὀλέσσεις.
IL.12,251	ὣς ἄρα φωνήσας ἡγήσατο, τοὶ δ' ἅμ' ἕποντο
IL.12,252	ἠχῇ θεσπεσίῃ: ἐπὶ δὲ Ζεὺς τερπικέραυνος
IL.12,253	„ὦρσεν ἀπ' Ἰδαίων ὀρέων ἀνέμοιο θύελλαν,“
IL.12,254	„ἥ ῥ' ἰθὺς νηῶν κονίην φέρεν: αὐτὰρ Ἀχαιῶν“
IL.12,255	θέλγε νόον, Τρωσὶν δὲ καὶ Ἕκτορι κῦδος ὄπαζε.
IL.12,256	τοῦ περ δὴ τεράεσσι πεποιθότες ἠδὲ βίηφι
IL.12,257	ῥήγνυσθαι μέγα τεῖχος Ἀχαιῶν πειρήτιζον.
IL.12,258	„κρόσσας μὲν πύργων ἔρυον, καὶ ἔρειπον ἐπάλξεις,“
IL.12,259	στήλας τε προβλῆτας ἐμόχλεον, ἃς ἄρ' Ἀχαιοὶ
IL.12,260	πρώτας ἐν γαίῃ θέσαν ἔμμεναι ἔχματα πύργων.
IL.12,261	„τὰς οἵ γ' αὐέρυον, ἔλποντο δὲ τεῖχος Ἀχαιῶν“
IL.12,262	ῥήξειν: οὐδέ νύ πω Δαναοὶ χάζοντο κελεύθου,
IL.12,263	ἀλλ' οἵ γε ῥινοῖσι βοῶν φράξαντες ἐπάλξεις
IL.12,264	βάλλον ἀπ' αὐτάων δηΐους ὑπὸ τεῖχος ἰόντας.
IL.12,265	ἀμφοτέρω δ' Αἴαντε κελευτιόωντ' ἐπὶ πύργων
IL.12,266	πάντοσε φοιτήτην μένος ὀτρύνοντες Ἀχαιῶν.
IL.12,267	ἄλλον μειλιχίοις, ἄλλον στερεοῖς ἐπέεσσι
IL.12,268	νείκεον, ὅν τινα πάγχυ μάχης μεθιέντα ἴδοιεν:
IL.12,269	ὦ φίλοι Ἀργείων ὅς τ' ἔξοχος ὅς τε μεσήεις
IL.12,270	ὅς τε χερειότερος, ἐπεὶ οὔ πω πάντες ὁμοῖοι
IL.12,271	ἀνέρες ἐν πολέμῳ, νῦν ἔπλετο ἔργον ἅπασι:
IL.12,272	καὶ δ' αὐτοὶ τόδε που γιγνώσκετε. μή τις ὀπίσσω
IL.12,273	τετράφθω ποτὶ νῆας ὁμοκλητῆρος ἀκούσας,
IL.12,274	ἀλλὰ πρόσω ἵεσθε καὶ ἀλλήλοισι κέλεσθε,
IL.12,275	αἴ κε Ζεὺς δώῃσιν Ὀλύμπιος ἀστεροπητὴς
IL.12,276	νεῖκος ἀπωσαμένους δηΐους προτὶ ἄστυ δίεσθαι.
IL.12,277	ὣς τώ γε προβοῶντε μάχην ὄτρυνον Ἀχαιῶν.
IL.12,278	τῶν δ', ὥς τε νιφάδες χιόνος πίπτωσι θαμειαὶ
IL.12,279	ἤματι χειμερίῳ, ὅτε τ' ὤρετο μητίετα Ζεὺς
IL.12,280	„νιφέμεν ἀνθρώποισι πιφαυσκόμενος τὰ ἃ κῆλα:“
IL.12,281	κοιμήσας δ' ἀνέμους χέει ἔμπεδον, ὄφρα καλύψῃ
IL.12,282	ὑψηλῶν ὀρέων κορυφὰς καὶ πρώονας ἄκρους
IL.12,283	καὶ πεδία λωτοῦντα καὶ ἀνδρῶν πίονα ἔργα,
IL.12,284	καί τ' ἐφ' ἁλὸς πολιῆς κέχυται λιμέσιν τε καὶ ἀκταῖς,
IL.12,285	„κῦμα δέ μιν προσπλάζον ἐρύκεται: ἄλλα τε πάντα“
IL.12,286	εἴλυται καθύπερθ', ὅτ' ἐπιβρίσῃ Διὸς ὄμβρος:
IL.12,287	ὣς τῶν ἀμφοτέρωσε λίθοι πωτῶντο θαμειαί,
IL.12,288	αἱ μὲν ἄρ' ἐς Τρῶας, αἱ δ' ἐκ Τρώων ἐς Ἀχαιούς,
IL.12,289	βαλλομένων: τὸ δὲ τεῖχος ὕπερ πᾶν δοῦπος ὀρώρει.
IL.12,290	οὐδ' ἄν πω τότε γε Τρῶες καὶ φαίδιμος Ἕκτωρ
IL.12,291	„τείχεος ἐρρήξαντο πύλας καὶ μακρὸν ὀχῆα,“
IL.12,292	εἰ μὴ ἄρ' υἱὸν ἑὸν Σαρπηδόνα μητίετα Ζεὺς
IL.12,293	ὦρσεν ἐπ' Ἀργείοισι λέονθ' ὣς βουσὶν ἕλιξιν.
IL.12,294	αὐτίκα δ' ἀσπίδα μὲν πρόσθ' ἔσχετο πάντοσ' ἐΐσην
IL.12,295	καλὴν χαλκείην ἐξήλατον, ἣν ἄρα χαλκεὺς
IL.12,296	ἤλασεν, ἔντοσθεν δὲ βοείας ῥάψε θαμειὰς
IL.12,297	χρυσείῃς ῥάβδοισι διηνεκέσιν περὶ κύκλον.
IL.12,298	τὴν ἄρ' ὅ γε πρόσθε σχόμενος δύο δοῦρε τινάσσων
IL.12,299	βῆ ῥ' ἴμεν ὥς τε λέων ὀρεσίτροφος, ὅς τ' ἐπιδευὴς
IL.12,300	δηρὸν ἔῃ κρειῶν, κέλεται δέ ἑ θυμὸς ἀγήνωρ
IL.12,301	„μήλων πειρήσοντα καὶ ἐς πυκινὸν δόμον ἐλθεῖν:“
IL.12,302	εἴ περ γάρ χ' εὕρῃσι παρ' αὐτόφι βώτορας ἄνδρας
IL.12,303	„σὺν κυσὶ καὶ δούρεσσι φυλάσσοντας περὶ μῆλα,“
IL.12,304	οὔ ῥά τ' ἀπείρητος μέμονε σταθμοῖο δίεσθαι,
IL.12,305	ἀλλ' ὅ γ' ἄρ' ἢ ἥρπαξε μετάλμενος, ἠὲ καὶ αὐτὸς
IL.12,306	ἔβλητ' ἐν πρώτοισι θοῆς ἀπὸ χειρὸς ἄκοντι:
IL.12,307	ὥς ῥα τότ' ἀντίθεον Σαρπηδόνα θυμὸς ἀνῆκε
IL.12,308	τεῖχος ἐπαΐξαι διά τε ῥήξασθαι ἐπάλξεις.
IL.12,309	αὐτίκα δὲ Γλαῦκον προσέφη παῖδ' Ἱππολόχοιο:
IL.12,310	Γλαῦκε τί ἢ δὴ νῶϊ τετιμήμεσθα μάλιστα
IL.12,311	ἕδρῃ τε κρέασίν τε ἰδὲ πλείοις δεπάεσσιν
IL.12,312	ἐν Λυκίῃ, πάντες δὲ θεοὺς ὣς εἰσορόωσι,
IL.12,313	καὶ τέμενος νεμόμεσθα μέγα Ξάνθοιο παρ' ὄχθας
IL.12,314	καλὸν φυταλιῆς καὶ ἀρούρης πυροφόροιο;
IL.12,315	τὼ νῦν χρὴ Λυκίοισι μέτα πρώτοισιν ἐόντας
IL.12,316	ἑστάμεν ἠδὲ μάχης καυστείρης ἀντιβολῆσαι,
IL.12,317	ὄφρά τις ὧδ' εἴπῃ Λυκίων πύκα θωρηκτάων:
IL.12,318	οὐ μὰν ἀκλεέες Λυκίην κάτα κοιρανέουσιν
IL.12,319	ἡμέτεροι βασιλῆες, ἔδουσί τε πίονα μῆλα
IL.12,320	οἶνόν τ' ἔξαιτον μελιηδέα: ἀλλ' ἄρα καὶ ἲς
IL.12,321	ἐσθλή, ἐπεὶ Λυκίοισι μέτα πρώτοισι μάχονται.
IL.12,322	ὦ πέπον εἰ μὲν γὰρ πόλεμον περὶ τόνδε φυγόντε
IL.12,323	αἰεὶ δὴ μέλλοιμεν ἀγήρω τ' ἀθανάτω τε
IL.12,324	ἔσσεσθ', οὔτέ κεν αὐτὸς ἐνὶ πρώτοισι μαχοίμην
IL.12,325	οὔτέ κε σὲ στέλλοιμι μάχην ἐς κυδιάνειραν:
IL.12,326	νῦν δ' ἔμπης γὰρ κῆρες ἐφεστᾶσιν θανάτοιο
IL.12,327	μυρίαι, ἃς οὐκ ἔστι φυγεῖν βροτὸν οὐδ' ὑπαλύξαι,
IL.12,328	„ἴομεν ἠέ τῳ εὖχος ὀρέξομεν ἠέ τις ἡμῖν.“
IL.12,329	„ὣς ἔφατ', οὐδὲ Γλαῦκος ἀπετράπετ' οὐδ' ἀπίθησε:“
IL.12,330	τὼ δ' ἰθὺς βήτην Λυκίων μέγα ἔθνος ἄγοντε.
IL.12,331	τοὺς δὲ ἰδὼν ῥίγησ' υἱὸς Πετεῶο Μενεσθεύς:
IL.12,332	τοῦ γὰρ δὴ πρὸς πύργον ἴσαν κακότητα φέροντες.
IL.12,333	πάπτηνεν δ' ἀνὰ πύργον Ἀχαιῶν εἴ τιν' ἴδοιτο
IL.12,334	ἡγεμόνων, ὅς τίς οἱ ἀρὴν ἑτάροισιν ἀμύναι:
IL.12,335	„ἐς δ' ἐνόησ' Αἴαντε δύω πολέμου ἀκορήτω“
IL.12,336	„ἑσταότας, Τεῦκρόν τε νέον κλισίηθεν ἰόντα“
IL.12,337	ἐγγύθεν: ἀλλ' οὔ πώς οἱ ἔην βώσαντι γεγωνεῖν:
IL.12,338	τόσσος γὰρ κτύπος ἦεν, ἀϋτὴ δ' οὐρανὸν ἷκε,
IL.12,339	βαλλομένων σακέων τε καὶ ἱπποκόμων τρυφαλειῶν
IL.12,340	καὶ πυλέων: πᾶσαι γὰρ ἐπώχατο, τοὶ δὲ κατ' αὐτὰς
IL.12,341	ἱστάμενοι πειρῶντο βίῃ ῥήξαντες ἐσελθεῖν.
IL.12,342	αἶψα δ' ἐπ' Αἴαντα προΐει κήρυκα Θοώτην:
IL.12,343	ἔρχεο δῖε Θοῶτα, θέων Αἴαντα κάλεσσον,
IL.12,344	ἀμφοτέρω μὲν μᾶλλον: ὃ γάρ κ' ὄχ' ἄριστον ἁπάντων
IL.12,345	εἴη, ἐπεὶ τάχα τῇδε τετεύξεται αἰπὺς ὄλεθρος.
IL.12,346	ὧδε γὰρ ἔβρισαν Λυκίων ἀγοί, οἳ τὸ πάρος περ
IL.12,347	ζαχρηεῖς τελέθουσι κατὰ κρατερὰς ὑσμίνας.
IL.12,348	εἰ δέ σφιν καὶ κεῖθι πόνος καὶ νεῖκος ὄρωρεν,
IL.12,349	„ἀλλά περ οἶος ἴτω Τελαμώνιος ἄλκιμος Αἴας,“
IL.12,350	καί οἱ Τεῦκρος ἅμα σπέσθω τόξων ἐῢ εἰδώς.
IL.12,351	ὣς ἔφατ', οὐδ' ἄρα οἱ κῆρυξ ἀπίθησεν ἀκούσας,
IL.12,352	βῆ δὲ θέειν παρὰ τεῖχος Ἀχαιῶν χαλκοχιτώνων,
IL.12,353	στῆ δὲ παρ' Αἰάντεσσι κιών, εἶθαρ δὲ προσηύδα:
IL.12,354	Αἴαντ' Ἀργείων ἡγήτορε χαλκοχιτώνων
IL.12,355	ἠνώγει Πετεῶο διοτρεφέος φίλος υἱὸς
IL.12,356	κεῖσ' ἴμεν, ὄφρα πόνοιο μίνυνθά περ ἀντιάσητον
IL.12,357	ἀμφοτέρω μὲν μᾶλλον: ὃ γάρ κ' ὄχ' ἄριστον ἁπάντων
IL.12,358	εἴη, ἐπεὶ τάχα κεῖθι τετεύξεται αἰπὺς ὄλεθρος:
IL.12,359	ὧδε γὰρ ἔβρισαν Λυκίων ἀγοί, οἳ τὸ πάρος περ
IL.12,360	ζαχρηεῖς τελέθουσι κατὰ κρατερὰς ὑσμίνας.
IL.12,361	εἰ δὲ καὶ ἐνθάδε περ πόλεμος καὶ νεῖκος ὄρωρεν,
IL.12,362	ἀλλά περ οἶος ἴτω Τελαμώνιος ἄλκιμος Αἴας,
IL.12,363	καί οἱ Τεῦκρος ἅμα σπέσθω τόξων ἐῢ εἰδώς.
IL.12,364	ὣς ἔφατ', οὐδ' ἀπίθησε μέγας Τελαμώνιος Αἴας.
IL.12,365	αὐτίκ' Ὀϊλιάδην ἔπεα πτερόεντα προσηύδα:
IL.12,366	Αἶαν σφῶϊ μὲν αὖθι, σὺ καὶ κρατερὸς Λυκομήδης,
IL.12,367	ἑσταότες Δαναοὺς ὀτρύνετον ἶφι μάχεσθαι:
IL.12,368	αὐτὰρ ἐγὼ κεῖσ' εἶμι καὶ ἀντιόω πολέμοιο:
IL.12,369	αἶψα δ' ἐλεύσομαι αὖτις, ἐπὴν εὖ τοῖς ἐπαμύνω.
IL.12,370	ὣς ἄρα φωνήσας ἀπέβη Τελαμώνιος Αἴας,
IL.12,371	καί οἱ Τεῦκρος ἅμ' ᾖε κασίγνητος καὶ ὄπατρος:
IL.12,372	τοῖς δ' ἅμα Πανδίων Τεύκρου φέρε καμπύλα τόξα.
IL.12,373	εὖτε Μενεσθῆος μεγαθύμου πύργον ἵκοντο
IL.12,374	τείχεος ἐντὸς ἰόντες, ἐπειγομένοισι δ' ἵκοντο,
IL.12,375	„οἳ δ' ἐπ' ἐπάλξεις βαῖνον ἐρεμνῇ λαίλαπι ἶσοι“
IL.12,376	ἴφθιμοι Λυκίων ἡγήτορες ἠδὲ μέδοντες:
IL.12,377	σὺν δ' ἐβάλοντο μάχεσθαι ἐναντίον, ὦρτο δ' ἀϋτή.
IL.12,378	αἴας δὲ πρῶτος Τελαμώνιος ἄνδρα κατέκτα
IL.12,379	Σαρπήδοντος ἑταῖρον Ἐπικλῆα μεγάθυμον
IL.12,380	μαρμάρῳ ὀκριόεντι βαλών, ὅ ῥα τείχεος ἐντὸς
IL.12,381	κεῖτο μέγας παρ' ἔπαλξιν ὑπέρτατος: οὐδέ κέ μιν ῥέα
IL.12,382	χείρεσσ' ἀμφοτέρῃς ἔχοι ἀνὴρ οὐδὲ μάλ' ἡβῶν,
IL.12,383	οἷοι νῦν βροτοί εἰσ': ὃ δ' ἄρ' ὑψόθεν ἔμβαλ' ἀείρας,
IL.12,384	θλάσσε δὲ τετράφαλον κυνέην, σὺν δ' ὀστέ' ἄραξε
IL.12,385	πάντ' ἄμυδις κεφαλῆς: ὃ δ' ἄρ' ἀρνευτῆρι ἐοικὼς
IL.12,386	κάππεσ' ἀφ' ὑψηλοῦ πύργου, λίπε δ' ὀστέα θυμός.
IL.12,387	Τεῦκρος δὲ Γλαῦκον κρατερὸν παῖδ' Ἱππολόχοιο
IL.12,388	ἰῷ ἐπεσσύμενον βάλε τείχεος ὑψηλοῖο,
IL.12,389	ᾗ ῥ' ἴδε γυμνωθέντα βραχίονα, παῦσε δὲ χάρμης.
IL.12,390	ἂψ δ' ἀπὸ τείχεος ἆλτο λαθών, ἵνα μή τις Ἀχαιῶν
IL.12,391	βλήμενον ἀθρήσειε καὶ εὐχετόῳτ' ἐπέεσσι.
IL.12,392	Σαρπήδοντι δ' ἄχος γένετο Γλαύκου ἀπιόντος
IL.12,393	αὐτίκ' ἐπεί τ' ἐνόησεν: ὅμως δ' οὐ λήθετο χάρμης,
IL.12,394	„ἀλλ' ὅ γε Θεστορίδην Ἀλκμάονα δουρὶ τυχήσασ“
IL.12,395	νύξ', ἐκ δ' ἔσπασεν ἔγχος: ὃ δ' ἑσπόμενος πέσε δουρὶ
IL.12,396	πρηνής, ἀμφὶ δέ οἱ βράχε τεύχεα ποικίλα χαλκῷ,
IL.12,397	Σαρπηδὼν δ' ἄρ' ἔπαλξιν ἑλὼν χερσὶ στιβαρῇσιν
IL.12,398	ἕλχ', ἣ δ' ἕσπετο πᾶσα διαμπερές, αὐτὰρ ὕπερθε
IL.12,399	τεῖχος ἐγυμνώθη, πολέεσσι δὲ θῆκε κέλευθον.
IL.12,400	„τὸν δ' Αἴας καὶ Τεῦκρος ὁμαρτήσανθ' ὃ μὲν ἰῷ“
IL.12,401	„βεβλήκει τελαμῶνα περὶ στήθεσσι φαεινὸν“
IL.12,402	ἀσπίδος ἀμφιβρότης: ἀλλὰ Ζεὺς κῆρας ἄμυνε
IL.12,403	παιδὸς ἑοῦ, μὴ νηυσὶν ἔπι πρύμνῃσι δαμείη:
IL.12,404	Αἴας δ' ἀσπίδα νύξεν ἐπάλμενος, οὐδὲ διὰ πρὸ
IL.12,405	ἤλυθεν ἐγχείη, στυφέλιξε δέ μιν μεμαῶτα.
IL.12,406	χώρησεν δ' ἄρα τυτθὸν ἐπάλξιος: οὐδ' ὅ γε πάμπαν
IL.12,407	χάζετ', ἐπεί οἱ θυμὸς ἐέλπετο κῦδος ἀρέσθαι.
IL.12,408	κέκλετο δ' ἀντιθέοισιν ἑλιξάμενος Λυκίοισιν:
IL.12,409	ὦ Λύκιοι τί τ' ἄρ' ὧδε μεθίετε θούριδος ἀλκῆς;
IL.12,410	ἀργαλέον δέ μοί ἐστι καὶ ἰφθίμῳ περ ἐόντι
IL.12,411	μούνῳ ῥηξαμένῳ θέσθαι παρὰ νηυσὶ κέλευθον:
IL.12,412	ἀλλ' ἐφομαρτεῖτε: πλεόνων δέ τι ἔργον ἄμεινον.
IL.12,413	ὣς ἔφαθ', οἳ δὲ ἄνακτος ὑποδείσαντες ὁμοκλὴν
IL.12,414	μᾶλλον ἐπέβρισαν βουληφόρον ἀμφὶ ἄνακτα.
IL.12,415	Ἀργεῖοι δ' ἑτέρωθεν ἐκαρτύναντο φάλαγγας
IL.12,416	„τείχεος ἔντοσθεν, μέγα δέ σφισι φαίνετο ἔργον:“
IL.12,417	οὔτε γὰρ ἴφθιμοι Λύκιοι Δαναῶν ἐδύναντο
IL.12,418	τεῖχος ῥηξάμενοι θέσθαι παρὰ νηυσὶ κέλευθον,
IL.12,419	οὔτέ ποτ' αἰχμηταὶ Δαναοὶ Λυκίους ἐδύναντο
IL.12,420	τείχεος ἂψ ὤσασθαι, ἐπεὶ τὰ πρῶτα πέλασθεν.
IL.12,421	ἀλλ' ὥς τ' ἀμφ' οὔροισι δύ' ἀνέρε δηριάασθον
IL.12,422	μέτρ' ἐν χερσὶν ἔχοντες ἐπιξύνῳ ἐν ἀρούρῃ,
IL.12,423	ὥ τ' ὀλίγῳ ἐνὶ χώρῳ ἐρίζητον περὶ ἴσης,
IL.12,424	ὣς ἄρα τοὺς διέεργον ἐπάλξιες: οἳ δ' ὑπὲρ αὐτέων
IL.12,425	δῄουν ἀλλήλων ἀμφὶ στήθεσσι βοείας
IL.12,426	„ἀσπίδας εὐκύκλους λαισήϊά τε πτερόεντα.“
IL.12,427	πολλοὶ δ' οὐτάζοντο κατὰ χρόα νηλέϊ χαλκῷ,
IL.12,428	ἠμὲν ὅτεῳ στρεφθέντι μετάφρενα γυμνωθείη
IL.12,429	μαρναμένων, πολλοὶ δὲ διαμπερὲς ἀσπίδος αὐτῆς.
IL.12,430	πάντῃ δὴ πύργοι καὶ ἐπάλξιες αἵματι φωτῶν
IL.12,431	„ἐρράδατ' ἀμφοτέρωθεν ἀπὸ Τρώων καὶ Ἀχαιῶν.“
IL.12,432	ἀλλ' οὐδ' ὧς ἐδύναντο φόβον ποιῆσαι Ἀχαιῶν,
IL.12,433	ἀλλ' ἔχον ὥς τε τάλαντα γυνὴ χερνῆτις ἀληθής,
IL.12,434	ἥ τε σταθμὸν ἔχουσα καὶ εἴριον ἀμφὶς ἀνέλκει
IL.12,435	ἰσάζουσ', ἵνα παισὶν ἀεικέα μισθὸν ἄρηται:
IL.12,436	ὣς μὲν τῶν ἐπὶ ἶσα μάχη τέτατο πτόλεμός τε,
IL.12,437	πρίν γ' ὅτε δὴ Ζεὺς κῦδος ὑπέρτερον Ἕκτορι δῶκε
IL.12,438	Πριαμίδῃ, ὃς πρῶτος ἐσήλατο τεῖχος Ἀχαιῶν.
IL.12,439	ἤϋσεν δὲ διαπρύσιον Τρώεσσι γεγωνώς:
IL.12,440	ὄρνυσθ' ἱππόδαμοι Τρῶες, ῥήγνυσθε δὲ τεῖχος
IL.12,441	Ἀργείων καὶ νηυσὶν ἐνίετε θεσπιδαὲς πῦρ.
IL.12,442	ὣς φάτ' ἐποτρύνων, οἳ δ' οὔασι πάντες ἄκουον,
IL.12,443	ἴθυσαν δ' ἐπὶ τεῖχος ἀολλέες: οἳ μὲν ἔπειτα
IL.12,444	„κροσσάων ἐπέβαινον ἀκαχμένα δούρατ' ἔχοντες,“
IL.12,445	Ἕκτωρ δ' ἁρπάξας λᾶαν φέρεν, ὅς ῥα πυλάων
IL.12,446	ἑστήκει πρόσθε πρυμνὸς παχύς, αὐτὰρ ὕπερθεν
IL.12,447	ὀξὺς ἔην: τὸν δ' οὔ κε δύ' ἀνέρε δήμου ἀρίστω
IL.12,448	ῥηϊδίως ἐπ' ἄμαξαν ἀπ' οὔδεος ὀχλίσσειαν,
IL.12,449	οἷοι νῦν βροτοί εἰσ': ὃ δέ μιν ῥέα πάλλε καὶ οἶος.
IL.12,450	τόν οἱ ἐλαφρὸν ἔθηκε Κρόνου πάϊς ἀγκυλομήτεω.
IL.12,451	ὡς δ' ὅτε ποιμὴν ῥεῖα φέρει πόκον ἄρσενος οἰὸς
IL.12,452	χειρὶ λαβὼν ἑτέρῃ, ὀλίγον τέ μιν ἄχθος ἐπείγει,
IL.12,453	ὣς Ἕκτωρ ἰθὺς σανίδων φέρε λαᾶν ἀείρας,
IL.12,454	αἵ ῥα πύλας εἴρυντο πύκα στιβαρῶς ἀραρυίας
IL.12,455	„δικλίδας ὑψηλάς: δοιοὶ δ' ἔντοσθεν ὀχῆεσ“
IL.12,456	„εἶχον ἐπημοιβοί, μία δὲ κληῒς ἐπαρήρει.“
IL.12,457	στῆ δὲ μάλ' ἐγγὺς ἰών, καὶ ἐρεισάμενος βάλε μέσσας
IL.12,458	„εὖ διαβάς, ἵνα μή οἱ ἀφαυρότερον βέλος εἴη,“
IL.12,459	ῥῆξε δ' ἀπ' ἀμφοτέρους θαιρούς: πέσε δὲ λίθος εἴσω
IL.12,460	βριθοσύνῃ, μέγα δ' ἀμφὶ πύλαι μύκον, οὐδ' ἄρ' ὀχῆες
IL.12,461	ἐσχεθέτην, σανίδες δὲ διέτμαγεν ἄλλυδις ἄλλη
IL.12,462	λᾶος ὑπὸ ῥιπῆς: ὃ δ' ἄρ' ἔσθορε φαίδιμος Ἕκτωρ
IL.12,463	„νυκτὶ θοῇ ἀτάλαντος ὑπώπια: λάμπε δὲ χαλκῷ“
IL.12,464	σμερδαλέῳ, τὸν ἕεστο περὶ χροΐ, δοιὰ δὲ χερσὶ
IL.12,465	δοῦρ' ἔχεν: οὔ κέν τίς μιν ἐρύκακεν ἀντιβολήσας
IL.12,466	νόσφι θεῶν ὅτ' ἐσᾶλτο πύλας: πυρὶ δ' ὄσσε δεδήει.
IL.12,467	κέκλετο δὲ Τρώεσσιν ἑλιξάμενος καθ' ὅμιλον
IL.12,468	„τεῖχος ὑπερβαίνειν: τοὶ δ' ὀτρύνοντι πίθοντο.“
IL.12,469	„αὐτίκα δ' οἳ μὲν τεῖχος ὑπέρβασαν, οἳ δὲ κατ' αὐτὰσ“
IL.12,470	„ποιητὰς ἐσέχυντο πύλας: Δαναοὶ δὲ φόβηθεν“
IL.12,471	νῆας ἀνὰ γλαφυράς, ὅμαδος δ' ἀλίαστος ἐτύχθη.
IL.13,1	„ζεὺς δ' ἐπεὶ οὖν Τρῶάς τε καὶ Ἕκτορα νηυσὶ πέλασσε,“
IL.13,2	τοὺς μὲν ἔα παρὰ τῇσι πόνον τ' ἐχέμεν καὶ ὀϊζὺν
IL.13,3	νωλεμέως, αὐτὸς δὲ πάλιν τρέπεν ὄσσε φαεινὼ
IL.13,4	νόσφιν ἐφ' ἱπποπόλων Θρῃκῶν καθορώμενος αἶαν
IL.13,5	Μυσῶν τ' ἀγχεμάχων καὶ ἀγαυῶν ἱππημολγῶν
IL.13,6	γλακτοφάγων Ἀβίων τε δικαιοτάτων ἀνθρώπων.
IL.13,7	ἐς Τροίην δ' οὐ πάμπαν ἔτι τρέπεν ὄσσε φαεινώ:
IL.13,8	οὐ γὰρ ὅ γ' ἀθανάτων τινα ἔλπετο ὃν κατὰ θυμὸν
IL.13,9	ἐλθόντ' ἢ Τρώεσσιν ἀρηξέμεν ἢ Δαναοῖσιν.
IL.13,10	οὐδ' ἀλαοσκοπιὴν εἶχε κρείων ἐνοσίχθων:
IL.13,11	„καὶ γὰρ ὃ θαυμάζων ἧστο πτόλεμόν τε μάχην τε“
IL.13,12	„ὑψοῦ ἐπ' ἀκροτάτης κορυφῆς Σάμου ὑληέσσησ“
IL.13,13	Θρηϊκίης: ἔνθεν γὰρ ἐφαίνετο πᾶσα μὲν Ἴδη,
IL.13,14	φαίνετο δὲ Πριάμοιο πόλις καὶ νῆες Ἀχαιῶν.
IL.13,15	ἔνθ' ἄρ' ὅ γ' ἐξ ἁλὸς ἕζετ' ἰών, ἐλέαιρε δ' Ἀχαιοὺς
IL.13,16	„Τρωσὶν δαμναμένους, Διὶ δὲ κρατερῶς ἐνεμέσσα.“
IL.13,17	αὐτίκα δ' ἐξ ὄρεος κατεβήσετο παιπαλόεντος
IL.13,18	κραιπνὰ ποσὶ προβιβάς: τρέμε δ' οὔρεα μακρὰ καὶ ὕλη
IL.13,19	ποσσὶν ὑπ' ἀθανάτοισι Ποσειδάωνος ἰόντος.
IL.13,20	τρὶς μὲν ὀρέξατ' ἰών, τὸ δὲ τέτρατον ἵκετο τέκμωρ
IL.13,21	„Αἰγάς, ἔνθα δέ οἱ κλυτὰ δώματα βένθεσι λίμνησ“
IL.13,22	χρύσεα μαρμαίροντα τετεύχαται ἄφθιτα αἰεί.
IL.13,23	ἔνθ' ἐλθὼν ὑπ' ὄχεσφι τιτύσκετο χαλκόποδ' ἵππω
IL.13,24	ὠκυπέτα χρυσέῃσιν ἐθείρῃσιν κομόωντε,
IL.13,25	„χρυσὸν δ' αὐτὸς ἔδυνε περὶ χροΐ, γέντο δ' ἱμάσθλην“
IL.13,26	χρυσείην εὔτυκτον, ἑοῦ δ' ἐπεβήσετο δίφρου,
IL.13,27	βῆ δ' ἐλάαν ἐπὶ κύματ': ἄταλλε δὲ κήτε' ὑπ' αὐτοῦ
IL.13,28	„πάντοθεν ἐκ κευθμῶν, οὐδ' ἠγνοίησεν ἄνακτα:“
IL.13,29	„γηθοσύνῃ δὲ θάλασσα διίστατο: τοὶ δὲ πέτοντο“
IL.13,30	ῥίμφα μάλ', οὐδ' ὑπένερθε διαίνετο χάλκεος ἄξων:
IL.13,31	τὸν δ' ἐς Ἀχαιῶν νῆας ἐΰσκαρθμοι φέρον ἵπποι.
IL.13,32	ἔστι δέ τι σπέος εὐρὺ βαθείης βένθεσι λίμνης
IL.13,33	μεσσηγὺς Τενέδοιο καὶ Ἴμβρου παιπαλοέσσης:
IL.13,34	ἔνθ' ἵππους ἔστησε Ποσειδάων ἐνοσίχθων
IL.13,35	λύσας ἐξ ὀχέων, παρὰ δ' ἀμβρόσιον βάλεν εἶδαρ
IL.13,36	ἔδμεναι: ἀμφὶ δὲ ποσσὶ πέδας ἔβαλε χρυσείας
IL.13,37	ἀρρήκτους ἀλύτους, ὄφρ' ἔμπεδον αὖθι μένοιεν
IL.13,38	νοστήσαντα ἄνακτα: ὃ δ' ἐς στρατὸν ᾤχετ' Ἀχαιῶν.
IL.13,39	τρῶες δὲ φλογὶ ἶσοι ἀολλέες ἠὲ θυέλλῃ
IL.13,40	Ἕκτορι Πριαμίδῃ ἄμοτον μεμαῶτες ἕποντο
IL.13,41	„ἄβρομοι αὐΐαχοι: ἔλποντο δὲ νῆας Ἀχαιῶν“
IL.13,42	αἱρήσειν, κτενέειν δὲ παρ' αὐτόθι πάντας ἀρίστους.
IL.13,43	ἀλλὰ Ποσειδάων γαιήοχος ἐννοσίγαιος
IL.13,44	Ἀργείους ὄτρυνε βαθείης ἐξ ἁλὸς ἐλθὼν
IL.13,45	„εἰσάμενος Κάλχαντι δέμας καὶ ἀτειρέα φωνήν:“
IL.13,46	Αἴαντε πρώτω προσέφη μεμαῶτε καὶ αὐτώ:
IL.13,47	Αἴαντε σφὼ μέν τε σαώσετε λαὸν Ἀχαιῶν
IL.13,48	ἀλκῆς μνησαμένω, μὴ δὲ κρυεροῖο φόβοιο.
IL.13,49	„ἄλλῃ μὲν γὰρ ἔγωγ' οὐ δείδια χεῖρας ἀάπτουσ“
IL.13,50	Τρώων, οἳ μέγα τεῖχος ὑπερκατέβησαν ὁμίλῳ:
IL.13,51	ἕξουσιν γὰρ πάντας ἐϋκνήμιδες Ἀχαιοί:
IL.13,52	τῇ δὲ δὴ αἰνότατον περιδείδια μή τι πάθωμεν,
IL.13,53	ᾗ ῥ' ὅ γ' ὁ λυσσώδης φλογὶ εἴκελος ἡγεμονεύει
IL.13,54	Ἕκτωρ, ὃς Διὸς εὔχετ' ἐρισθενέος πάϊς εἶναι.
IL.13,55	σφῶϊν δ' ὧδε θεῶν τις ἐνὶ φρεσὶ ποιήσειεν
IL.13,56	αὐτώ θ' ἑστάμεναι κρατερῶς καὶ ἀνωγέμεν ἄλλους:
IL.13,57	τώ κε καὶ ἐσσύμενόν περ ἐρωήσαιτ' ἀπὸ νηῶν
IL.13,58	ὠκυπόρων, εἰ καί μιν Ὀλύμπιος αὐτὸς ἐγείρει.
IL.13,59	ἦ καὶ σκηπανίῳ γαιήοχος ἐννοσίγαιος
IL.13,60	„ἀμφοτέρω κεκόπων πλῆσεν μένεος κρατεροῖο,“
IL.13,61	γυῖα δ' ἔθηκεν ἐλαφρὰ πόδας καὶ χεῖρας ὕπερθεν.
IL.13,62	αὐτὸς δ' ὥς τ' ἴρηξ ὠκύπτερος ὦρτο πέτεσθαι,
IL.13,63	ὅς ῥά τ' ἀπ' αἰγίλιπος πέτρης περιμήκεος ἀρθεὶς
IL.13,64	„ὁρμήσῃ πεδίοιο διώκειν ὄρνεον ἄλλο,“
IL.13,65	ὣς ἀπὸ τῶν ἤϊξε Ποσειδάων ἐνοσίχθων.
IL.13,66	„τοῖιν δ' ἔγνω πρόσθεν Ὀϊλῆος ταχὺς Αἴας,“
IL.13,67	αἶψα δ' ἄρ' Αἴαντα προσέφη Τελαμώνιον υἱόν:
IL.13,68	Αἶαν ἐπεί τις νῶϊ θεῶν οἳ Ὄλυμπον ἔχουσι
IL.13,69	μάντεϊ εἰδόμενος κέλεται παρὰ νηυσὶ μάχεσθαι,
IL.13,70	οὐδ' ὅ γε Κάλχας ἐστὶ θεοπρόπος οἰωνιστής:
IL.13,71	ἴχνια γὰρ μετόπισθε ποδῶν ἠδὲ κνημάων
IL.13,72	ῥεῖ' ἔγνων ἀπιόντος: ἀρίγνωτοι δὲ θεοί περ:
IL.13,73	καὶ δ' ἐμοὶ αὐτῷ θυμὸς ἐνὶ στήθεσσι φίλοισι
IL.13,74	μᾶλλον ἐφορμᾶται πολεμίζειν ἠδὲ μάχεσθαι,
IL.13,75	μαιμώωσι δ' ἔνερθε πόδες καὶ χεῖρες ὕπερθε.
IL.13,76	τὸν δ' ἀπαμειβόμενος προσέφη Τελαμώνιος Αἴας:
IL.13,77	οὕτω νῦν καὶ ἐμοὶ περὶ δούρατι χεῖρες ἄαπτοι
IL.13,78	μαιμῶσιν, καί μοι μένος ὤρορε, νέρθε δὲ ποσσὶν
IL.13,79	ἔσσυμαι ἀμφοτέροισι: μενοινώω δὲ καὶ οἶος
IL.13,80	Ἕκτορι Πριαμίδῃ ἄμοτον μεμαῶτι μάχεσθαι.
IL.13,81	ὣς οἳ μὲν τοιαῦτα πρὸς ἀλλήλους ἀγόρευον
IL.13,82	„χάρμῃ γηθόσυνοι, τήν σφιν θεὸς ἔμβαλε θυμῷ:“
IL.13,83	τόφρα δὲ τοὺς ὄπιθεν γαιήοχος ὦρσεν Ἀχαιούς,
IL.13,84	οἳ παρὰ νηυσὶ θοῇσιν ἀνέψυχον φίλον ἦτορ.
IL.13,85	„τῶν ῥ' ἅμα τ' ἀργαλέῳ καμάτῳ φίλα γυῖα λέλυντο,“
IL.13,86	καί σφιν ἄχος κατὰ θυμὸν ἐγίγνετο δερκομένοισι
IL.13,87	Τρῶας, τοὶ μέγα τεῖχος ὑπερκατέβησαν ὁμίλῳ.
IL.13,88	τοὺς οἵ γ' εἰσορόωντες ὑπ' ὀφρύσι δάκρυα λεῖβον:
IL.13,89	οὐ γὰρ ἔφαν φεύξεσθαι ὑπ' ἐκ κακοῦ: ἀλλ' ἐνοσίχθων
IL.13,90	ῥεῖα μετεισάμενος κρατερὰς ὄτρυνε φάλαγγας.
IL.13,91	Τεῦκρον ἔπι πρῶτον καὶ Λήϊτον ἦλθε κελεύων
IL.13,92	Πηνέλεών θ' ἥρωα Θόαντά τε Δηΐπυρόν τε
IL.13,93	Μηριόνην τε καὶ Ἀντίλοχον μήστωρας ἀϋτῆς:
IL.13,94	τοὺς ὅ γ' ἐποτρύνων ἔπεα πτερόεντα προσηύδα:
IL.13,95	αἰδὼς Ἀργεῖοι, κοῦροι νέοι: ὔμμιν ἔγωγε
IL.13,96	μαρναμένοισι πέποιθα σαωσέμεναι νέας ἁμάς:
IL.13,97	εἰ δ' ὑμεῖς πολέμοιο μεθήσετε λευγαλέοιο,
IL.13,98	νῦν δὴ εἴδεται ἦμαρ ὑπὸ Τρώεσσι δαμῆναι.
IL.13,99	ὢ πόποι ἦ μέγα θαῦμα τόδ' ὀφθαλμοῖσιν ὁρῶμαι
IL.13,100	δεινόν, ὃ οὔ ποτ' ἔγωγε τελευτήσεσθαι ἔφασκον,
IL.13,101	Τρῶας ἐφ' ἡμετέρας ἰέναι νέας, οἳ τὸ πάρος περ
IL.13,102	φυζακινῇς ἐλάφοισιν ἐοίκεσαν, αἵ τε καθ' ὕλην
IL.13,103	„θώων παρδαλίων τε λύκων τ' ἤϊα πέλονται“
IL.13,104	αὔτως ἠλάσκουσαι ἀνάλκιδες, οὐδ' ἔπι χάρμη:
IL.13,105	ὣς Τρῶες τὸ πρίν γε μένος καὶ χεῖρας Ἀχαιῶν
IL.13,106	μίμνειν οὐκ ἐθέλεσκον ἐναντίον, οὐδ' ἠβαιόν:
IL.13,107	νῦν δὲ ἑκὰς πόλιος κοίλῃς ἐπὶ νηυσὶ μάχονται
IL.13,108	ἡγεμόνος κακότητι μεθημοσύνῃσί τε λαῶν,
IL.13,109	οἳ κείνῳ ἐρίσαντες ἀμυνέμεν οὐκ ἐθέλουσι
IL.13,110	„νηῶν ὠκυπόρων, ἀλλὰ κτείνονται ἀν' αὐτάς.“
IL.13,111	ἀλλ' εἰ δὴ καὶ πάμπαν ἐτήτυμον αἴτιός ἐστιν
IL.13,112	ἥρως Ἀτρεΐδης εὐρὺ κρείων Ἀγαμέμνων
IL.13,113	οὕνεκ' ἀπητίμησε ποδώκεα Πηλεΐωνα,
IL.13,114	ἡμέας γ' οὔ πως ἔστι μεθιέμεναι πολέμοιο.
IL.13,115	„ἀλλ' ἀκεώμεθα θᾶσσον: ἀκεσταί τοι φρένες ἐσθλῶν.“
IL.13,116	ὑμεῖς δ' οὐκ ἔτι καλὰ μεθίετε θούριδος ἀλκῆς
IL.13,117	πάντες ἄριστοι ἐόντες ἀνὰ στρατόν. οὐδ' ἂν ἔγωγε
IL.13,118	ἀνδρὶ μαχεσσαίμην ὅς τις πολέμοιο μεθείη
IL.13,119	λυγρὸς ἐών: ὑμῖν δὲ νεμεσσῶμαι περὶ κῆρι.
IL.13,120	ὦ πέπονες τάχα δή τι κακὸν ποιήσετε μεῖζον
IL.13,121	τῇδε μεθημοσύνῃ: ἀλλ' ἐν φρεσὶ θέσθε ἕκαστος
IL.13,122	αἰδῶ καὶ νέμεσιν: δὴ γὰρ μέγα νεῖκος ὄρωρεν.
IL.13,123	Ἕκτωρ δὴ παρὰ νηυσὶ βοὴν ἀγαθὸς πολεμίζει
IL.13,124	καρτερός, ἔρρηξεν δὲ πύλας καὶ μακρὸν ὀχῆα.
IL.13,125	ὥς ῥα κελευτιόων γαιήοχος ὦρσεν Ἀχαιούς.
IL.13,126	ἀμφὶ δ' ἄρ' Αἴαντας δοιοὺς ἵσταντο φάλαγγες
IL.13,127	„καρτεραί, ἃς οὔτ' ἄν κεν Ἄρης ὀνόσαιτο μετελθὼν“
IL.13,128	οὔτε κ' Ἀθηναίη λαοσσόος: οἳ γὰρ ἄριστοι
IL.13,129	κρινθέντες Τρῶάς τε καὶ Ἕκτορα δῖον ἔμιμνον,
IL.13,130	φράξαντες δόρυ δουρί, σάκος σάκεϊ προθελύμνῳ:
IL.13,131	ἀσπὶς ἄρ' ἀσπίδ' ἔρειδε, κόρυς κόρυν, ἀνέρα δ' ἀνήρ:
IL.13,132	ψαῦον δ' ἱππόκομοι κόρυθες λαμπροῖσι φάλοισι
IL.13,133	νευόντων, ὡς πυκνοὶ ἐφέστασαν ἀλλήλοισιν:
IL.13,134	ἔγχεα δ' ἐπτύσσοντο θρασειάων ἀπὸ χειρῶν
IL.13,135	σειόμεν': οἳ δ' ἰθὺς φρόνεον, μέμασαν δὲ μάχεσθαι.
IL.13,136	τρῶες δὲ προὔτυψαν ἀολλέες, ἦρχε δ' ἄρ' Ἕκτωρ
IL.13,137	ἀντικρὺ μεμαώς, ὀλοοίτροχος ὣς ἀπὸ πέτρης,
IL.13,138	ὅν τε κατὰ στεφάνης ποταμὸς χειμάρροος ὤσῃ
IL.13,139	ῥήξας ἀσπέτῳ ὄμβρῳ ἀναιδέος ἔχματα πέτρης:
IL.13,140	ὕψι δ' ἀναθρῴσκων πέτεται, κτυπέει δέ θ' ὑπ' αὐτοῦ
IL.13,141	ὕλη: ὃ δ' ἀσφαλέως θέει ἔμπεδον, εἷος ἵκηται
IL.13,142	ἰσόπεδον, τότε δ' οὔ τι κυλίνδεται ἐσσύμενός περ:
IL.13,143	ὣς Ἕκτωρ εἷος μὲν ἀπείλει μέχρι θαλάσσης
IL.13,144	ῥέα διελεύσεσθαι κλισίας καὶ νῆας Ἀχαιῶν
IL.13,145	κτείνων: ἀλλ' ὅτε δὴ πυκινῇς ἐνέκυρσε φάλαγξι
IL.13,146	στῆ ῥα μάλ' ἐγχριμφθείς: οἳ δ' ἀντίοι υἷες Ἀχαιῶν
IL.13,147	„νύσσοντες ξίφεσίν τε καὶ ἔγχεσιν ἀμφιγύοισιν“
IL.13,148	ὦσαν ἀπὸ σφείων: ὃ δὲ χασσάμενος πελεμίχθη.
IL.13,149	ἤϋσεν δὲ διαπρύσιον Τρώεσσι γεγωνώς:
IL.13,150	Τρῶες καὶ Λύκιοι καὶ Δάρδανοι ἀγχιμαχηταὶ
IL.13,151	παρμένετ': οὔ τοι δηρὸν ἐμὲ σχήσουσιν Ἀχαιοὶ
IL.13,152	καὶ μάλα πυργηδὸν σφέας αὐτοὺς ἀρτύναντες,
IL.13,153	ἀλλ' ὀΐω χάσσονται ὑπ' ἔγχεος, εἰ ἐτεόν με
IL.13,154	ὦρσε θεῶν ὤριστος, ἐρίγδουπος πόσις Ἥρης.
IL.13,155	ὣς εἰπὼν ὄτρυνε μένος καὶ θυμὸν ἑκάστου.
IL.13,156	Δηΐφοβος δ' ἐν τοῖσι μέγα φρονέων ἐβεβήκει
IL.13,157	Πριαμίδης, πρόσθεν δ' ἔχεν ἀσπίδα πάντοσ' ἐΐσην
IL.13,158	κοῦφα ποσὶ προβιβὰς καὶ ὑπασπίδια προποδίζων.
IL.13,159	„Μηριόνης δ' αὐτοῖο τιτύσκετο δουρὶ φαεινῷ“
IL.13,160	καὶ βάλεν, οὐδ' ἀφάμαρτε, κατ' ἀσπίδα πάντοσ' ἐΐσην
IL.13,161	ταυρείην: τῆς δ' οὔ τι διήλασεν, ἀλλὰ πολὺ πρὶν
IL.13,162	ἐν καυλῷ ἐάγη δολιχὸν δόρυ: Δηΐφοβος δὲ
IL.13,163	ἀσπίδα ταυρείην σχέθ' ἀπὸ ἕο, δεῖσε δὲ θυμῷ
IL.13,164	ἔγχος Μηριόναο δαΐφρονος: αὐτὰρ ὅ γ' ἥρως
IL.13,165	„ἂψ ἑτάρων εἰς ἔθνος ἐχάζετο, χώσατο δ' αἰνῶσ“
IL.13,166	„ἀμφότερον, νίκης τε καὶ ἔγχεος ὃ ξυνέαξε.“
IL.13,167	βῆ δ' ἰέναι παρά τε κλισίας καὶ νῆας Ἀχαιῶν
IL.13,168	οἰσόμενος δόρυ μακρόν, ὅ οἱ κλισίηφι λέλειπτο.
IL.13,169	οἳ δ' ἄλλοι μάρναντο, βοὴ δ' ἄσβεστος ὀρώρει.
IL.13,170	Τεῦκρος δὲ πρῶτος Τελαμώνιος ἄνδρα κατέκτα
IL.13,171	Ἴμβριον αἰχμητὴν πολυΐππου Μέντορος υἱόν:
IL.13,172	ναῖε δὲ Πήδαιον πρὶν ἐλθεῖν υἷας Ἀχαιῶν,
IL.13,173	κούρην δὲ Πριάμοιο νόθην ἔχε, Μηδεσικάστην:
IL.13,174	αὐτὰρ ἐπεὶ Δαναῶν νέες ἤλυθον ἀμφιέλισσαι,
IL.13,175	ἂψ ἐς Ἴλιον ἦλθε, μετέπρεπε δὲ Τρώεσσι,
IL.13,176	ναῖε δὲ πὰρ Πριάμῳ: ὃ δέ μιν τίεν ἶσα τέκεσσι.
IL.13,177	τόν ῥ' υἱὸς Τελαμῶνος ὑπ' οὔατος ἔγχεϊ μακρῷ
IL.13,178	νύξ', ἐκ δ' ἔσπασεν ἔγχος: ὃ δ' αὖτ' ἔπεσεν μελίη ὣς
IL.13,179	ἥ τ' ὄρεος κορυφῇ ἕκαθεν περιφαινομένοιο
IL.13,180	χαλκῷ ταμνομένη τέρενα χθονὶ φύλλα πελάσσῃ:
IL.13,181	ὣς πέσεν, ἀμφὶ δέ οἱ βράχε τεύχεα ποικίλα χαλκῷ.
IL.13,182	Τεῦκρος δ' ὁρμήθη μεμαὼς ἀπὸ τεύχεα δῦσαι:
IL.13,183	Ἕκτωρ δ' ὁρμηθέντος ἀκόντισε δουρὶ φαεινῷ.
IL.13,184	ἀλλ' ὃ μὲν ἄντα ἰδὼν ἠλεύατο χάλκεον ἔγχος
IL.13,185	τυτθόν: ὃ δ' Ἀμφίμαχον Κτεάτου υἷ' Ἀκτορίωνος
IL.13,186	νισόμενον πόλεμον δὲ κατὰ στῆθος βάλε δουρί:
IL.13,187	δούπησεν δὲ πεσών, ἀράβησε δὲ τεύχε' ἐπ' αὐτῷ.
IL.13,188	Ἕκτωρ δ' ὁρμήθη κόρυθα κροτάφοις ἀραρυῖαν
IL.13,189	κρατὸς ἀφαρπάξαι μεγαλήτορος Ἀμφιμάχοιο:
IL.13,190	Αἴας δ' ὁρμηθέντος ὀρέξατο δουρὶ φαεινῷ
IL.13,191	Ἕκτορος: ἀλλ' οὔ πῃ χροὸς εἴσατο, πᾶς δ' ἄρα χαλκῷ
IL.13,192	σμερδαλέῳ κεκάλυφθ': ὃ δ' ἄρ' ἀσπίδος ὀμφαλὸν οὖτα,
IL.13,193	ὦσε δέ μιν σθένεϊ μεγάλῳ: ὃ δὲ χάσσατ' ὀπίσσω
IL.13,194	νεκρῶν ἀμφοτέρων, τοὺς δ' ἐξείρυσσαν Ἀχαιοί.
IL.13,195	Ἀμφίμαχον μὲν ἄρα Στιχίος δῖός τε Μενεσθεὺς
IL.13,196	ἀρχοὶ Ἀθηναίων κόμισαν μετὰ λαὸν Ἀχαιῶν:
IL.13,197	„Ἴμβριον αὖτ' Αἴαντε μεμαότε θούριδος ἀλκῆσ“
IL.13,198	ὥς τε δύ' αἶγα λέοντε κυνῶν ὕπο καρχαροδόντων
IL.13,199	ἁρπάξαντε φέρητον ἀνὰ ῥωπήϊα πυκνὰ
IL.13,200	ὑψοῦ ὑπὲρ γαίης μετὰ γαμφηλῇσιν ἔχοντε,
IL.13,201	ὥς ῥα τὸν ὑψοῦ ἔχοντε δύω Αἴαντε κορυστὰ
IL.13,202	τεύχεα συλήτην: κεφαλὴν δ' ἁπαλῆς ἀπὸ δειρῆς
IL.13,203	„κόψεν Ὀϊλιάδης κεχολωμένος Ἀμφιμάχοιο,“
IL.13,204	ἧκε δέ μιν σφαιρηδὸν ἑλιξάμενος δι' ὁμίλου:
IL.13,205	Ἕκτορι δὲ προπάροιθε ποδῶν πέσεν ἐν κονίῃσι.
IL.13,206	καὶ τότε δὴ περὶ κῆρι Ποσειδάων ἐχολώθη
IL.13,207	υἱωνοῖο πεσόντος ἐν αἰνῇ δηϊοτῆτι,
IL.13,208	βῆ δ' ἰέναι παρά τε κλισίας καὶ νῆας Ἀχαιῶν
IL.13,209	ὀτρυνέων Δαναούς, Τρώεσσι δὲ κήδεα τεῦχεν.
IL.13,210	Ἰδομενεὺς δ' ἄρα οἱ δουρίκλυτὸς ἀντεβόλησεν
IL.13,211	ἐρχόμενος παρ' ἑταίρου, ὅ οἱ νέον ἐκ πολέμοιο
IL.13,212	ἦλθε κατ' ἰγνύην βεβλημένος ὀξέϊ χαλκῷ.
IL.13,213	„τὸν μὲν ἑταῖροι ἔνεικαν, ὃ δ' ἰητροῖς ἐπιτείλασ“
IL.13,214	ἤϊεν ἐς κλισίην: ἔτι γὰρ πολέμοιο μενοίνα
IL.13,215	ἀντιάαν: τὸν δὲ προσέφη κρείων ἐνοσίχθων
IL.13,216	εἰσάμενος φθογγὴν Ἀνδραίμονος υἷϊ Θόαντι
IL.13,217	„ὃς πάσῃ Πλευρῶνι καὶ αἰπεινῇ Καλυδῶνι“
IL.13,218	Αἰτωλοῖσιν ἄνασσε, θεὸς δ' ὣς τίετο δήμῳ:
IL.13,219	Ἰδομενεῦ Κρητῶν βουληφόρε ποῦ τοι ἀπειλαὶ
IL.13,220	οἴχονται, τὰς Τρωσὶν ἀπείλεον υἷες Ἀχαιῶν;
IL.13,221	τὸν δ' αὖτ' Ἰδομενεὺς Κρητῶν ἀγὸς ἀντίον ηὔδα:
IL.13,222	„ὦ Θόαν οὔ τις ἀνὴρ νῦν γ' αἴτιος, ὅσσον ἔγωγε“
IL.13,223	„γιγνώσκω: πάντες γὰρ ἐπιστάμεθα πτολεμίζειν.“
IL.13,224	οὔτέ τινα δέος ἴσχει ἀκήριον οὔτέ τις ὄκνῳ
IL.13,225	εἴκων ἀνδύεται πόλεμον κακόν: ἀλλά που οὕτω
IL.13,226	„μέλλει δὴ φίλον εἶναι ὑπερμενέϊ Κρονίωνι“
IL.13,227	νωνύμνους ἀπολέσθαι ἀπ' Ἄργεος ἐνθάδ' Ἀχαιούς.
IL.13,228	ἀλλὰ Θόαν, καὶ γὰρ τὸ πάρος μενεδήϊος ἦσθα,
IL.13,229	ὀτρύνεις δὲ καὶ ἄλλον ὅθι μεθιέντα ἴδηαι:
IL.13,230	τὼ νῦν μήτ' ἀπόληγε κέλευέ τε φωτὶ ἑκάστῳ.
IL.13,231	τὸν δ' ἠμείβετ' ἔπειτα Ποσειδάων ἐνοσίχθων:
IL.13,232	Ἰδομενεῦ μὴ κεῖνος ἀνὴρ ἔτι νοστήσειεν
IL.13,233	ἐκ Τροίης, ἀλλ' αὖθι κυνῶν μέλπηθρα γένοιτο,
IL.13,234	ὅς τις ἐπ' ἤματι τῷδε ἑκὼν μεθίῃσι μάχεσθαι.
IL.13,235	ἀλλ' ἄγε τεύχεα δεῦρο λαβὼν ἴθι: ταῦτα δ' ἅμα χρὴ
IL.13,236	„σπεύδειν, αἴ κ' ὄφελός τι γενώμεθα καὶ δύ' ἐόντε.“
IL.13,237	συμφερτὴ δ' ἀρετὴ πέλει ἀνδρῶν καὶ μάλα λυγρῶν,
IL.13,238	νῶϊ δὲ καί κ' ἀγαθοῖσιν ἐπισταίμεσθα μάχεσθαι.
IL.13,239	ὣς εἰπὼν ὃ μὲν αὖτις ἔβη θεὸς ἂμ πόνον ἀνδρῶν:
IL.13,240	Ἰδομενεὺς δ' ὅτε δὴ κλισίην εὔτυκτον ἵκανε
IL.13,241	δύσετο τεύχεα καλὰ περὶ χροΐ, γέντο δὲ δοῦρε,
IL.13,242	βῆ δ' ἴμεν ἀστεροπῇ ἐναλίγκιος, ἥν τε Κρονίων
IL.13,243	χειρὶ λαβὼν ἐτίναξεν ἀπ' αἰγλήεντος Ὀλύμπου
IL.13,244	δεικνὺς σῆμα βροτοῖσιν: ἀρίζηλοι δέ οἱ αὐγαί:
IL.13,245	ὣς τοῦ χαλκὸς ἔλαμπε περὶ στήθεσσι θέοντος.
IL.13,246	Μηριόνης δ' ἄρα οἱ θεράπων ἐῢς ἀντεβόλησεν
IL.13,247	ἐγγὺς ἔτι κλισίης: μετὰ γὰρ δόρυ χάλκεον ᾔει
IL.13,248	οἰσόμενος: τὸν δὲ προσέφη σθένος Ἰδομενῆος:
IL.13,249	Μηριόνη Μόλου υἱὲ πόδας ταχὺ φίλταθ' ἑταίρων
IL.13,250	τίπτ' ἦλθες πόλεμόν τε λιπὼν καὶ δηϊοτῆτα;
IL.13,251	ἠέ τι βέβληαι, βέλεος δέ σε τείρει ἀκωκή,
IL.13,252	„ἦέ τευ ἀγγελίης μετ' ἔμ' ἤλυθες; οὐδέ τοι αὐτὸσ“
IL.13,253	ἧσθαι ἐνὶ κλισίῃσι λιλαίομαι, ἀλλὰ μάχεσθαι.
IL.13,254	τὸν δ' αὖ Μηριόνης πεπνυμένος ἀντίον ηὔδα:
IL.13,255	Ἰδομενεῦ, Κρητῶν βουληφόρε χαλκοχιτώνων,
IL.13,256	ἔρχομαι εἴ τί τοι ἔγχος ἐνὶ κλισίῃσι λέλειπται
IL.13,257	„οἰσόμενος: τό νυ γὰρ κατεάξαμεν ὃ πρὶν ἔχεσκον“
IL.13,258	ἀσπίδα Δηϊφόβοιο βαλὼν ὑπερηνορέοντος.
IL.13,259	τὸν δ' αὖτ' Ἰδομενεὺς Κρητῶν ἀγὸς ἀντίον ηὔδα:
IL.13,260	δούρατα δ' αἴ κ' ἐθέλῃσθα καὶ ἓν καὶ εἴκοσι δήεις
IL.13,261	ἑσταότ' ἐν κλισίῃ πρὸς ἐνώπια παμφανόωντα
IL.13,262	Τρώϊα, τὰ κταμένων ἀποαίνυμαι: οὐ γὰρ ὀΐω
IL.13,263	ἀνδρῶν δυσμενέων ἑκὰς ἱστάμενος πολεμίζειν.
IL.13,264	τώ μοι δούρατά τ' ἔστι καὶ ἀσπίδες ὀμφαλόεσσαι
IL.13,265	καὶ κόρυθες καὶ θώρηκες λαμπρὸν γανόωντες.
IL.13,266	τὸν δ' αὖ Μηριόνης πεπνυμένος ἀντίον ηὔδα:
IL.13,267	καί τοι ἐμοὶ παρά τε κλισίῃ καὶ νηῒ μελαίνῃ
IL.13,268	πόλλ' ἔναρα Τρώων: ἀλλ' οὐ σχεδόν ἐστιν ἑλέσθαι.
IL.13,269	οὐδὲ γὰρ οὐδ' ἐμέ φημι λελασμένον ἔμμεναι ἀλκῆς,
IL.13,270	ἀλλὰ μετὰ πρώτοισι μάχην ἀνὰ κυδιάνειραν
IL.13,271	ἵσταμαι, ὁππότε νεῖκος ὀρώρηται πολέμοιο.
IL.13,272	ἄλλον πού τινα μᾶλλον Ἀχαιῶν χαλκοχιτώνων
IL.13,273	λήθω μαρνάμενος, σὲ δὲ ἴδμεναι αὐτὸν ὀΐω.
IL.13,274	τὸν δ' αὖτ' Ἰδομενεὺς Κρητῶν ἀγὸς ἀντίον ηὔδα:
IL.13,275	„οἶδ' ἀρετὴν οἷός ἐσσι: τί σε χρὴ ταῦτα λέγεσθαι;“
IL.13,276	„εἰ γὰρ νῦν παρὰ νηυσὶ λεγοίμεθα πάντες ἄριστοι“
IL.13,277	ἐς λόχον, ἔνθα μάλιστ' ἀρετὴ διαείδεται ἀνδρῶν,
IL.13,278	ἔνθ' ὅ τε δειλὸς ἀνὴρ ὅς τ' ἄλκιμος ἐξεφαάνθη:
IL.13,279	τοῦ μὲν γάρ τε κακοῦ τρέπεται χρὼς ἄλλυδις ἄλλῃ,
IL.13,280	οὐδέ οἱ ἀτρέμας ἧσθαι ἐρητύετ' ἐν φρεσὶ θυμός,
IL.13,281	ἀλλὰ μετοκλάζει καὶ ἐπ' ἀμφοτέρους πόδας ἵζει,
IL.13,282	ἐν δέ τέ οἱ κραδίη μεγάλα στέρνοισι πατάσσει
IL.13,283	κῆρας ὀϊομένῳ, πάταγος δέ τε γίγνετ' ὀδόντων:
IL.13,284	τοῦ δ' ἀγαθοῦ οὔτ' ἂρ τρέπεται χρὼς οὔτέ τι λίην
IL.13,285	ταρβεῖ, ἐπειδὰν πρῶτον ἐσίζηται λόχον ἀνδρῶν,
IL.13,286	ἀρᾶται δὲ τάχιστα μιγήμεναι ἐν δαῒ λυγρῇ:
IL.13,287	„οὐδέ κεν ἔνθα τεόν γε μένος καὶ χεῖρας ὄνοιτο.“
IL.13,288	„εἴ περ γάρ κε βλεῖο πονεύμενος ἠὲ τυπείησ“
IL.13,289	οὐκ ἂν ἐν αὐχέν' ὄπισθε πέσοι βέλος οὐδ' ἐνὶ νώτῳ,
IL.13,290	ἀλλά κεν ἢ στέρνων ἢ νηδύος ἀντιάσειε
IL.13,291	πρόσσω ἱεμένοιο μετὰ προμάχων ὀαριστύν.
IL.13,292	„ἀλλ' ἄγε μηκέτι ταῦτα λεγώμεθα νηπύτιοι ὣσ“
IL.13,293	ἑσταότες, μή πού τις ὑπερφιάλως νεμεσήσῃ:
IL.13,294	ἀλλὰ σύ γε κλισίην δὲ κιὼν ἕλευ ὄβριμον ἔγχος.
IL.13,295	„ὣς φάτο, Μηριόνης δὲ θοῷ ἀτάλαντος Ἄρηϊ“
IL.13,296	καρπαλίμως κλισίηθεν ἀνείλετο χάλκεον ἔγχος,
IL.13,297	βῆ δὲ μετ' Ἰδομενῆα μέγα πτολέμοιο μεμηλώς.
IL.13,298	οἷος δὲ βροτολοιγὸς Ἄρης πόλεμον δὲ μέτεισι,
IL.13,299	„τῷ δὲ Φόβος φίλος υἱὸς ἅμα κρατερὸς καὶ ἀταρβὴσ“
IL.13,300	ἕσπετο, ὅς τ' ἐφόβησε ταλάφρονά περ πολεμιστήν:
IL.13,301	τὼ μὲν ἄρ' ἐκ Θρῄκης Ἐφύρους μέτα θωρήσσεσθον,
IL.13,302	ἠὲ μετὰ Φλεγύας μεγαλήτορας: οὐδ' ἄρα τώ γε
IL.13,303	ἔκλυον ἀμφοτέρων, ἑτέροισι δὲ κῦδος ἔδωκαν:
IL.13,304	τοῖοι Μηριόνης τε καὶ Ἰδομενεὺς ἀγοὶ ἀνδρῶν
IL.13,305	ἤϊσαν ἐς πόλεμον κεκορυθμένοι αἴθοπι χαλκῷ.
IL.13,306	„τὸν καὶ Μηριόνης πρότερος πρὸς μῦθον ἔειπε:“
IL.13,307	Δευκαλίδη πῇ τὰρ μέμονας καταδῦναι ὅμιλον;
IL.13,308	ἢ ἐπὶ δεξιόφιν παντὸς στρατοῦ, ἦ ἀνὰ μέσσους,
IL.13,309	ἦ ἐπ' ἀριστερόφιν: ἐπεὶ οὔ ποθι ἔλπομαι οὕτω
IL.13,310	δεύεσθαι πολέμοιο κάρη κομόωντας Ἀχαιούς.
IL.13,311	τὸν δ' αὖτ' Ἰδομενεὺς Κρητῶν ἀγὸς ἀντίον ηὔδα:
IL.13,312	νηυσὶ μὲν ἐν μέσσῃσιν ἀμύνειν εἰσὶ καὶ ἄλλοι
IL.13,313	Αἴαντές τε δύω Τεῦκρός θ', ὃς ἄριστος Ἀχαιῶν
IL.13,314	τοξοσύνῃ, ἀγαθὸς δὲ καὶ ἐν σταδίῃ ὑσμίνῃ:
IL.13,315	οἵ μιν ἅδην ἐλόωσι καὶ ἐσσύμενον πολέμοιο
IL.13,316	Ἕκτορα Πριαμίδην, καὶ εἰ μάλα καρτερός ἐστιν.
IL.13,317	„αἰπύ οἱ ἐσσεῖται μάλα περ μεμαῶτι μάχεσθαι“
IL.13,318	κείνων νικήσαντι μένος καὶ χεῖρας ἀάπτους
IL.13,319	νῆας ἐνιπρῆσαι, ὅτε μὴ αὐτός γε Κρονίων
IL.13,320	ἐμβάλοι αἰθόμενον δαλὸν νήεσσι θοῇσιν.
IL.13,321	ἀνδρὶ δέ κ' οὐκ εἴξειε μέγας Τελαμώνιος Αἴας,
IL.13,322	ὃς θνητός τ' εἴη καὶ ἔδοι Δημήτερος ἀκτὴν
IL.13,323	χαλκῷ τε ῥηκτὸς μεγάλοισί τε χερμαδίοισιν.
IL.13,324	οὐδ' ἂν Ἀχιλλῆϊ ῥηξήνορι χωρήσειεν
IL.13,325	ἔν γ' αὐτοσταδίῃ: ποσὶ δ' οὔ πως ἔστιν ἐρίζειν.
IL.13,326	„νῶϊν δ' ὧδ' ἐπ' ἀριστέρ' ἔχε στρατοῦ, ὄφρα τάχιστα“
IL.13,327	„εἴδομεν ἠέ τῳ εὖχος ὀρέξομεν, ἦέ τις ἡμῖν.“
IL.13,328	ὣς φάτο, Μηριόνης δὲ θοῷ ἀτάλαντος Ἄρηϊ
IL.13,329	ἦρχ' ἴμεν, ὄφρ' ἀφίκοντο κατὰ στρατὸν ᾗ μιν ἀνώγει,
IL.13,330	οἳ δ' ὡς Ἰδομενῆα ἴδον φλογὶ εἴκελον ἀλκὴν
IL.13,331	αὐτὸν καὶ θεράποντα σὺν ἔντεσι δαιδαλέοισι,
IL.13,332	κεκλόμενοι καθ' ὅμιλον ἐπ' αὐτῷ πάντες ἔβησαν:
IL.13,333	τῶν δ' ὁμὸν ἵστατο νεῖκος ἐπὶ πρυμνῇσι νέεσσιν.
IL.13,334	ὡς δ' ὅθ' ὑπὸ λιγέων ἀνέμων σπέρχωσιν ἄελλαι
IL.13,335	ἤματι τῷ ὅτε τε πλείστη κόνις ἀμφὶ κελεύθους,
IL.13,336	οἵ τ' ἄμυδις κονίης μεγάλην ἱστᾶσιν ὀμίχλην,
IL.13,337	ὣς ἄρα τῶν ὁμόσ' ἦλθε μάχη, μέμασαν δ' ἐνὶ θυμῷ
IL.13,338	ἀλλήλους καθ' ὅμιλον ἐναιρέμεν ὀξέϊ χαλκῷ.
IL.13,339	ἔφριξεν δὲ μάχη φθισίμβροτος ἐγχείῃσι
IL.13,340	μακρῇς, ἃς εἶχον ταμεσίχροας: ὄσσε δ' ἄμερδεν
IL.13,341	αὐγὴ χαλκείη κορύθων ἄπο λαμπομενάων
IL.13,342	θωρήκων τε νεοσμήκτων σακέων τε φαεινῶν
IL.13,343	„ἐρχομένων ἄμυδις: μάλα κεν θρασυκάρδιος εἴη“
IL.13,344	„ὃς τότε γηθήσειεν ἰδὼν πόνον οὐδ' ἀκάχοιτο.“
IL.13,345	τὼ δ' ἀμφὶς φρονέοντε δύω Κρόνου υἷε κραταιὼ
IL.13,346	„ἀνδράσιν ἡρώεσσιν ἐτεύχετον ἄλγεα λυγρά.“
IL.13,347	Ζεὺς μέν ῥα Τρώεσσι καὶ Ἕκτορι βούλετο νίκην
IL.13,348	κυδαίνων Ἀχιλῆα πόδας ταχύν: οὐδέ τι πάμπαν
IL.13,349	ἤθελε λαὸν ὀλέσθαι Ἀχαιϊκὸν Ἰλιόθι πρό,
IL.13,350	ἀλλὰ Θέτιν κύδαινε καὶ υἱέα καρτερόθυμον.
IL.13,351	Ἀργείους δὲ Ποσειδάων ὀρόθυνε μετελθὼν
IL.13,352	λάθρῃ ὑπεξαναδὺς πολιῆς ἁλός: ἤχθετο γάρ ῥα
IL.13,353	Τρωσὶν δαμναμένους, Διὶ δὲ κρατερῶς ἐνεμέσσα.
IL.13,354	ἦ μὰν ἀμφοτέροισιν ὁμὸν γένος ἠδ' ἴα πάτρη,
IL.13,355	ἀλλὰ Ζεὺς πρότερος γεγόνει καὶ πλείονα ᾔδη.
IL.13,356	τώ ῥα καὶ ἀμφαδίην μὲν ἀλεξέμεναι ἀλέεινε,
IL.13,357	λάθρῃ δ' αἰὲν ἔγειρε κατὰ στρατὸν ἀνδρὶ ἐοικώς.
IL.13,358	τοὶ δ' ἔριδος κρατερῆς καὶ ὁμοιΐου πτολέμοιο
IL.13,359	„πεῖραρ ἐπαλλάξαντες ἐπ' ἀμφοτέροισι τάνυσσαν“
IL.13,360	ἄρρηκτόν τ' ἄλυτόν τε, τὸ πολλῶν γούνατ' ἔλυσεν.
IL.13,361	ἔνθα μεσαιπόλιός περ ἐὼν Δαναοῖσι κελεύσας
IL.13,362	Ἰδομενεὺς Τρώεσσι μετάλμενος ἐν φόβον ὦρσε.
IL.13,363	πέφνε γὰρ Ὀθρυονῆα Καβησόθεν ἔνδον ἐόντα,
IL.13,364	ὅς ῥα νέον πολέμοιο μετὰ κλέος εἰληλούθει,
IL.13,365	„ᾔτεε δὲ Πριάμοιο θυγατρῶν εἶδος ἀρίστην“
IL.13,366	„Κασσάνδρην ἀνάεδνον, ὑπέσχετο δὲ μέγα ἔργον,“
IL.13,367	ἐκ Τροίης ἀέκοντας ἀπωσέμεν υἷας Ἀχαιῶν.
IL.13,368	τῷ δ' ὁ γέρων Πρίαμος ὑπό τ' ἔσχετο καὶ κατένευσε
IL.13,369	δωσέμεναι: ὃ δὲ μάρναθ' ὑποσχεσίῃσι πιθήσας.
IL.13,370	Ἰδομενεὺς δ' αὐτοῖο τιτύσκετο δουρὶ φαεινῷ,
IL.13,371	καὶ βάλεν ὕψι βιβάντα τυχών: οὐδ' ἤρκεσε θώρηξ
IL.13,372	„χάλκεος, ὃν φορέεσκε, μέσῃ δ' ἐν γαστέρι πῆξε.“
IL.13,373	δούπησεν δὲ πεσών: ὃ δ' ἐπεύξατο φώνησέν τε:
IL.13,374	Ὀθρυονεῦ περὶ δή σε βροτῶν αἰνίζομ' ἁπάντων
IL.13,375	εἰ ἐτεὸν δὴ πάντα τελευτήσεις ὅσ' ὑπέστης
IL.13,376	Δαρδανίδῃ Πριάμῳ: ὃ δ' ὑπέσχετο θυγατέρα ἥν.
IL.13,377	καί κέ τοι ἡμεῖς ταῦτά γ' ὑποσχόμενοι τελέσαιμεν,
IL.13,378	δοῖμεν δ' Ἀτρεΐδαο θυγατρῶν εἶδος ἀρίστην
IL.13,379	Ἄργεος ἐξαγαγόντες ὀπυιέμεν, εἴ κε σὺν ἄμμιν
IL.13,380	Ἰλίου ἐκπέρσῃς εὖ ναιόμενον πτολίεθρον.
IL.13,381	ἀλλ' ἕπε', ὄφρ' ἐπὶ νηυσὶ συνώμεθα ποντοπόροισιν
IL.13,382	„ἀμφὶ γάμῳ, ἐπεὶ οὔ τοι ἐεδνωταὶ κακοί εἰμεν.“
IL.13,383	ὣς εἰπὼν ποδὸς ἕλκε κατὰ κρατερὴν ὑσμίνην
IL.13,384	ἥρως Ἰδομενεύς: τῷ δ' Ἄσιος ἦλθ' ἐπαμύντωρ
IL.13,385	πεζὸς πρόσθ' ἵππων: τὼ δὲ πνείοντε κατ' ὤμων
IL.13,386	αἰὲν ἔχ' ἡνίοχος θεράπων: ὃ δὲ ἵετο θυμῷ
IL.13,387	Ἰδομενῆα βαλεῖν: ὃ δέ μιν φθάμενος βάλε δουρὶ
IL.13,388	λαιμὸν ὑπ' ἀνθερεῶνα, διὰ πρὸ δὲ χαλκὸν ἔλασσεν.
IL.13,389	ἤριπε δ' ὡς ὅτε τις δρῦς ἤριπεν ἢ ἀχερωῒς
IL.13,390	ἠὲ πίτυς βλωθρή, τήν τ' οὔρεσι τέκτονες ἄνδρες
IL.13,391	ἐξέταμον πελέκεσσι νεήκεσι νήϊον εἶναι:
IL.13,392	ὣς ὃ πρόσθ' ἵππων καὶ δίφρου κεῖτο τανυσθεὶς
IL.13,393	βεβρυχὼς κόνιος δεδραγμένος αἱματοέσσης.
IL.13,394	ἐκ δέ οἱ ἡνίοχος πλήγη φρένας ἃς πάρος εἶχεν,
IL.13,395	οὐδ' ὅ γ' ἐτόλμησεν δηΐων ὑπὸ χεῖρας ἀλύξας
IL.13,396	ἂψ ἵππους στρέψαι, τὸν δ' Ἀντίλοχος μενεχάρμης
IL.13,397	δουρὶ μέσον περόνησε τυχών: οὐδ' ἤρκεσε θώρηξ
IL.13,398	χάλκεος ὃν φορέεσκε, μέσῃ δ' ἐν γαστέρι πῆξεν.
IL.13,399	αὐτὰρ ὃ ἀσθμαίνων εὐεργέος ἔκπεσε δίφρου,
IL.13,400	ἵππους δ' Ἀντίλοχος μεγαθύμου Νέστορος υἱὸς
IL.13,401	ἐξέλασε Τρώων μετ' ἐϋκνήμιδας Ἀχαιούς.
IL.13,402	δηΐφοβος δὲ μάλα σχεδὸν ἤλυθεν Ἰδομενῆος
IL.13,403	„Ἀσίου ἀχνύμενος, καὶ ἀκόντισε δουρὶ φαεινῷ.“
IL.13,404	ἀλλ' ὃ μὲν ἄντα ἰδὼν ἠλεύατο χάλκεον ἔγχος
IL.13,405	Ἰδομενεύς: κρύφθη γὰρ ὑπ' ἀσπίδι πάντοσ' ἐΐσῃ,
IL.13,406	τὴν ἄρ' ὅ γε ῥινοῖσι βοῶν καὶ νώροπι χαλκῷ
IL.13,407	δινωτὴν φορέεσκε, δύω κανόνεσσ' ἀραρυῖαν:
IL.13,408	„τῇ ὕπο πᾶς ἐάλη, τὸ δ' ὑπέρπτατο χάλκεον ἔγχος,“
IL.13,409	καρφαλέον δέ οἱ ἀσπὶς ἐπιθρέξαντος ἄϋσεν
IL.13,410	ἔγχεος: οὐδ' ἅλιόν ῥα βαρείης χειρὸς ἀφῆκεν,
IL.13,411	ἀλλ' ἔβαλ' Ἱππασίδην Ὑψήνορα ποιμένα λαῶν
IL.13,412	ἧπαρ ὑπὸ πραπίδων, εἶθαρ δ' ὑπὸ γούνατ' ἔλυσε.
IL.13,413	Δηΐφοβος δ' ἔκπαγλον ἐπεύξατο μακρὸν ἀΰσας:
IL.13,414	οὐ μὰν αὖτ' ἄτιτος κεῖτ' Ἄσιος, ἀλλά ἕ φημι
IL.13,415	„εἰς Ἄϊδός περ ἰόντα πυλάρταο κρατεροῖο“
IL.13,416	γηθήσειν κατὰ θυμόν, ἐπεί ῥά οἱ ὤπασα πομπόν.
IL.13,417	ὣς ἔφατ', Ἀργείοισι δ' ἄχος γένετ' εὐξαμένοιο,
IL.13,418	Ἀντιλόχῳ δὲ μάλιστα δαΐφρονι θυμὸν ὄρινεν:
IL.13,419	ἀλλ' οὐδ' ἀχνύμενός περ ἑοῦ ἀμέλησεν ἑταίρου,
IL.13,420	„ἀλλὰ θέων περίβη καί οἱ σάκος ἀμφεκάλυψε.“
IL.13,421	τὸν μὲν ἔπειθ' ὑποδύντε δύω ἐρίηρες ἑταῖροι
IL.13,422	Μηκιστεὺς Ἐχίοιο πάϊς καὶ δῖος Ἀλάστωρ,
IL.13,423	νῆας ἔπι γλαφυρὰς φερέτην βαρέα στενάχοντα.
IL.13,424	ἰδομενεὺς δ' οὐ λῆγε μένος μέγα, ἵετο δ' αἰεὶ
IL.13,425	ἠέ τινα Τρώων ἐρεβεννῇ νυκτὶ καλύψαι
IL.13,426	„ἢ αὐτὸς δουπῆσαι ἀμύνων λοιγὸν Ἀχαιοῖς.“
IL.13,427	ἔνθ' Αἰσυήταο διοτρεφέος φίλον υἱὸν
IL.13,428	ἥρω' Ἀλκάθοον, γαμβρὸς δ' ἦν Ἀγχίσαο,
IL.13,429	πρεσβυτάτην δ' ὤπυιε θυγατρῶν Ἱπποδάμειαν
IL.13,430	τὴν περὶ κῆρι φίλησε πατὴρ καὶ πότνια μήτηρ
IL.13,431	ἐν μεγάρῳ: πᾶσαν γὰρ ὁμηλικίην ἐκέκαστο
IL.13,432	κάλλεϊ καὶ ἔργοισιν ἰδὲ φρεσί: τοὔνεκα καί μιν
IL.13,433	γῆμεν ἀνὴρ ὤριστος ἐνὶ Τροίῃ εὐρείῃ:
IL.13,434	τὸν τόθ' ὑπ' Ἰδομενῆϊ Ποσειδάων ἐδάμασσε
IL.13,435	θέλξας ὄσσε φαεινά, πέδησε δὲ φαίδιμα γυῖα:
IL.13,436	οὔτε γὰρ ἐξοπίσω φυγέειν δύνατ' οὔτ' ἀλέασθαι,
IL.13,437	ἀλλ' ὥς τε στήλην ἢ δένδρεον ὑψιπέτηλον
IL.13,438	ἀτρέμας ἑσταότα στῆθος μέσον οὔτασε δουρὶ
IL.13,439	„ἥρως Ἰδομενεύς, ῥῆξεν δέ οἱ ἀμφὶ χιτῶνα“
IL.13,440	χάλκεον, ὅς οἱ πρόσθεν ἀπὸ χροὸς ἤρκει ὄλεθρον:
IL.13,441	δὴ τότε γ' αὖον ἄϋσεν ἐρεικόμενος περὶ δουρί.
IL.13,442	δούπησεν δὲ πεσών, δόρυ δ' ἐν κραδίῃ ἐπεπήγει,
IL.13,443	ἥ ῥά οἱ ἀσπαίρουσα καὶ οὐρίαχον πελέμιζεν
IL.13,444	ἔγχεος: ἔνθα δ' ἔπειτ' ἀφίει μένος ὄβριμος Ἄρης:
IL.13,445	Ἰδομενεὺς δ' ἔκπαγλον ἐπεύξατο μακρὸν ἀΰσας
IL.13,446	Δηΐφοβ' ἦ ἄρα δή τι ἐΐσκομεν ἄξιον εἶναι
IL.13,447	τρεῖς ἑνὸς ἀντὶ πεφάσθαι; ἐπεὶ σύ περ εὔχεαι οὕτω.
IL.13,448	δαιμόνι' ἀλλὰ καὶ αὐτὸς ἐναντίον ἵστασ' ἐμεῖο,
IL.13,449	ὄφρα ἴδῃ οἷος Ζηνὸς γόνος ἐνθάδ' ἱκάνω,
IL.13,450	ὃς πρῶτον Μίνωα τέκε Κρήτῃ ἐπίουρον:
IL.13,451	Μίνως δ' αὖ τέκεθ' υἱὸν ἀμύμονα Δευκαλίωνα,
IL.13,452	Δευκαλίων δ' ἐμὲ τίκτε πολέσσ' ἄνδρεσσιν ἄνακτα
IL.13,453	Κρήτῃ ἐν εὐρείῃ: νῦν δ' ἐνθάδε νῆες ἔνεικαν
IL.13,454	σοί τε κακὸν καὶ πατρὶ καὶ ἄλλοισι Τρώεσσιν.
IL.13,455	ὣς φάτο, Δηΐφοβος δὲ διάνδιχα μερμήριξεν
IL.13,456	„ἤ τινά που Τρώων ἑταρίσσαιτο μεγαθύμων“
IL.13,457	ἂψ ἀναχωρήσας, ἦ πειρήσαιτο καὶ οἶος.
IL.13,458	ὧδε δέ οἱ φρονέοντι δοάσσατο κέρδιον εἶναι
IL.13,459	βῆναι ἐπ' Αἰνείαν: τὸν δ' ὕστατον εὗρεν ὁμίλου
IL.13,460	ἑσταότ': αἰεὶ γὰρ Πριάμῳ ἐπεμήνιε δίῳ
IL.13,461	οὕνεκ' ἄρ' ἐσθλὸν ἐόντα μετ' ἀνδράσιν οὔ τι τίεσκεν.
IL.13,462	ἀγχοῦ δ' ἱστάμενος ἔπεα πτερόεντα προσηύδα:
IL.13,463	Αἰνεία Τρώων βουληφόρε νῦν σε μάλα χρὴ
IL.13,464	γαμβρῷ ἀμυνέμεναι, εἴ πέρ τί σε κῆδος ἱκάνει.
IL.13,465	ἀλλ' ἕπευ Ἀλκαθόῳ ἐπαμύνομεν, ὅς σε πάρος γε
IL.13,466	γαμβρὸς ἐὼν ἔθρεψε δόμοις ἔνι τυτθὸν ἐόντα:
IL.13,467	τὸν δέ τοι Ἰδομενεὺς δουρίκλυτὸς ἐξενάριξεν.
IL.13,468	ὣς φάτο, τῷ δ' ἄρα θυμὸν ἐνὶ στήθεσσιν ὄρινε,
IL.13,469	βῆ δὲ μετ' Ἰδομενῆα μέγα πτολέμοιο μεμηλώς.
IL.13,470	„ἀλλ' οὐκ Ἰδομενῆα φόβος λάβε τηλύγετον ὥς,“
IL.13,471	„ἀλλ' ἔμεν' ὡς ὅτε τις σῦς οὔρεσιν ἀλκὶ πεποιθώς,“
IL.13,472	ὅς τε μένει κολοσυρτὸν ἐπερχόμενον πολὺν ἀνδρῶν
IL.13,473	χώρῳ ἐν οἰοπόλῳ, φρίσσει δέ τε νῶτον ὕπερθεν:
IL.13,474	„ὀφθαλμὼ δ' ἄρα οἱ πυρὶ λάμπετον: αὐτὰρ ὀδόντασ“
IL.13,475	θήγει, ἀλέξασθαι μεμαὼς κύνας ἠδὲ καὶ ἄνδρας:
IL.13,476	ὣς μένεν Ἰδομενεὺς δουρίκλυτός, οὐδ' ὑπεχώρει,
IL.13,477	Αἰνείαν ἐπιόντα βοηθόον: αὖε δ' ἑταίρους
IL.13,478	Ἀσκάλαφόν τ' ἐσορῶν Ἀφαρῆά τε Δηΐπυρόν τε
IL.13,479	Μηριόνην τε καὶ Ἀντίλοχον μήστωρας ἀϋτῆς:
IL.13,480	τοὺς ὅ γ' ἐποτρύνων ἔπεα πτερόεντα προσηύδα:
IL.13,481	δεῦτε φίλοι, καί μ' οἴῳ ἀμύνετε: δείδια δ' αἰνῶς
IL.13,482	Αἰνείαν ἐπιόντα πόδας ταχύν, ὅς μοι ἔπεισιν,
IL.13,483	ὃς μάλα καρτερός ἐστι μάχῃ ἔνι φῶτας ἐναίρειν:
IL.13,484	καὶ δ' ἔχει ἥβης ἄνθος, ὅ τε κράτος ἐστὶ μέγιστον.
IL.13,485	εἰ γὰρ ὁμηλικίη γε γενοίμεθα τῷδ' ἐπὶ θυμῷ
IL.13,486	αἶψά κεν ἠὲ φέροιτο μέγα κράτος, ἠὲ φεροίμην.
IL.13,487	ὣς ἔφαθ', οἳ δ' ἄρα πάντες ἕνα φρεσὶ θυμὸν ἔχοντες
IL.13,488	πλησίοι ἔστησαν, σάκε' ὤμοισι κλίναντες.
IL.13,489	Αἰνείας δ' ἑτέρωθεν ἐκέκλετο οἷς ἑτάροισι
IL.13,490	Δηΐφοβόν τε Πάριν τ' ἐσορῶν καὶ Ἀγήνορα δῖον,
IL.13,491	οἵ οἱ ἅμ' ἡγεμόνες Τρώων ἔσαν: αὐτὰρ ἔπειτα
IL.13,492	λαοὶ ἕπονθ', ὡς εἴ τε μετὰ κτίλον ἕσπετο μῆλα
IL.13,493	„πιόμεν' ἐκ βοτάνης: γάνυται δ' ἄρα τε φρένα ποιμήν:“
IL.13,494	ὣς Αἰνείᾳ θυμὸς ἐνὶ στήθεσσι γεγήθει
IL.13,495	ὡς ἴδε λαῶν ἔθνος ἐπισπόμενον ἑοῖ αὐτῷ.
IL.13,496	„οἳ δ' ἀμφ' Ἀλκαθόῳ αὐτοσχεδὸν ὁρμήθησαν“
IL.13,497	μακροῖσι ξυστοῖσι: περὶ στήθεσσι δὲ χαλκὸς
IL.13,498	σμερδαλέον κονάβιζε τιτυσκομένων καθ' ὅμιλον
IL.13,499	ἀλλήλων: δύο δ' ἄνδρες ἀρήϊοι ἔξοχον ἄλλων
IL.13,500	Αἰνείας τε καὶ Ἰδομενεὺς ἀτάλαντοι Ἄρηϊ
IL.13,501	ἵεντ' ἀλλήλων ταμέειν χρόα νηλέϊ χαλκῷ.
IL.13,502	„Αἰνείας δὲ πρῶτος ἀκόντισεν Ἰδομενῆος:“
IL.13,503	ἀλλ' ὃ μὲν ἄντα ἰδὼν ἠλεύατο χάλκεον ἔγχος,
IL.13,504	αἰχμὴ δ' Αἰνείαο κραδαινομένη κατὰ γαίης
IL.13,505	ᾤχετ', ἐπεί ῥ' ἅλιον στιβαρῆς ἀπὸ χειρὸς ὄρουσεν.
IL.13,506	Ἰδομενεὺς δ' ἄρα Οἰνόμαον βάλε γαστέρα μέσσην,
IL.13,507	ῥῆξε δὲ θώρηκος γύαλον, διὰ δ' ἔντερα χαλκὸς
IL.13,508	ἤφυσ': ὃ δ' ἐν κονίῃσι πεσὼν ἕλε γαῖαν ἀγοστῷ.
IL.13,509	Ἰδομενεὺς δ' ἐκ μὲν νέκυος δολιχόσκιον ἔγχος
IL.13,510	ἐσπάσατ', οὐδ' ἄρ' ἔτ' ἄλλα δυνήσατο τεύχεα καλὰ
IL.13,511	ὤμοιιν ἀφελέσθαι: ἐπείγετο γὰρ βελέεσσιν.
IL.13,512	οὐ γὰρ ἔτ' ἔμπεδα γυῖα ποδῶν ἦν ὁρμηθέντι,
IL.13,513	οὔτ' ἄρ' ἐπαΐξαι μεθ' ἑὸν: βέλος οὔτ' ἀλέασθαι.
IL.13,514	τώ ῥα καὶ ἐν σταδίῃ μὲν ἀμύνετο νηλεὲς ἦμαρ,
IL.13,515	„τρέσσαι δ' οὐκ ἔτι ῥίμφα πόδες φέρον ἐκ πολέμοιο.“
IL.13,516	τοῦ δὲ βάδην ἀπιόντος ἀκόντισε δουρὶ φαεινῷ
IL.13,517	Δηΐφοβος: δὴ γάρ οἱ ἔχεν κότον ἐμμενὲς αἰεί.
IL.13,518	ἀλλ' ὅ γε καὶ τόθ' ἅμαρτεν, ὃ δ' Ἀσκάλαφον βάλε δουρὶ
IL.13,519	υἱὸν Ἐνυαλίοιο: δι' ὤμου δ' ὄβριμον ἔγχος
IL.13,520	ἔσχεν: ὃ δ' ἐν κονίῃσι πεσὼν ἕλε γαῖαν ἀγοστῷ.
IL.13,521	οὐδ' ἄρα πώ τι πέπυστο βριήπυος ὄβριμος Ἄρης
IL.13,522	υἷος ἑοῖο πεσόντος ἐνὶ κρατερῇ ὑσμίνῃ,
IL.13,523	ἀλλ' ὅ γ' ἄρ' ἄκρῳ Ὀλύμπῳ ὑπὸ χρυσέοισι νέφεσσιν
IL.13,524	ἧστο Διὸς βουλῇσιν ἐελμένος, ἔνθά περ ἄλλοι
IL.13,525	ἀθάνατοι θεοὶ ἦσαν ἐεργόμενοι πολέμοιο.
IL.13,526	οἳ δ' ἀμφ' Ἀσκαλάφῳ αὐτοσχεδὸν ὁρμήθησαν:
IL.13,527	Δηΐφοβος μὲν ἀπ' Ἀσκαλάφου πήληκα φαεινὴν
IL.13,528	ἥρπασε, Μηριόνης δὲ θοῷ ἀτάλαντος Ἄρηϊ
IL.13,529	δουρὶ βραχίονα τύψεν ἐπάλμενος, ἐκ δ' ἄρα χειρὸς
IL.13,530	αὐλῶπις τρυφάλεια χαμαὶ βόμβησε πεσοῦσα.
IL.13,531	Μηριόνης δ' ἐξ αὖτις ἐπάλμενος αἰγυπιὸς ὣς
IL.13,532	ἐξέρυσε πρυμνοῖο βραχίονος ὄβριμον ἔγχος,
IL.13,533	ἂψ δ' ἑτάρων εἰς ἔθνος ἐχάζετο. τὸν δὲ Πολίτης
IL.13,534	αὐτοκασίγνητος περὶ μέσσῳ χεῖρε τιτήνας
IL.13,535	ἐξῆγεν πολέμοιο δυσηχέος, ὄφρ' ἵκεθ' ἵππους
IL.13,536	ὠκέας, οἵ οἱ ὄπισθε μάχης ἠδὲ πτολέμοιο
IL.13,537	ἕστασαν ἡνίοχόν τε καὶ ἅρματα ποικίλ' ἔχοντες:
IL.13,538	οἳ τόν γε προτὶ ἄστυ φέρον βαρέα στενάχοντα
IL.13,539	τειρόμενον: κατὰ δ' αἷμα νεουτάτου ἔρρεε χειρός.
IL.13,540	οἳ δ' ἄλλοι μάρναντο, βοὴ δ' ἄσβεστος ὀρώρει.
IL.13,541	ἔνθ' Αἰνέας Ἀφαρῆα Καλητορίδην ἐπορούσας
IL.13,542	λαιμὸν τύψ' ἐπὶ οἷ τετραμμένον ὀξέϊ δουρί:
IL.13,543	ἐκλίνθη δ' ἑτέρωσε κάρη, ἐπὶ δ' ἀσπὶς ἑάφθη
IL.13,544	καὶ κόρυς, ἀμφὶ δέ οἱ θάνατος χύτο θυμοραϊστής.
IL.13,545	Ἀντίλοχος δὲ Θόωνα μεταστρεφθέντα δοκεύσας
IL.13,546	„οὔτασ' ἐπαΐξας, ἀπὸ δὲ φλέβα πᾶσαν ἔκερσεν,“
IL.13,547	ἥ τ' ἀνὰ νῶτα θέουσα διαμπερὲς αὐχέν' ἱκάνει:
IL.13,548	„τὴν ἀπὸ πᾶσαν ἔκερσεν: ὃ δ' ὕπτιος ἐν κονίῃσι“
IL.13,549	κάππεσεν, ἄμφω χεῖρε φίλοις ἑτάροισι πετάσσας.
IL.13,550	Ἀντίλοχος δ' ἐπόρουσε, καὶ αἴνυτο τεύχε' ἀπ' ὤμων
IL.13,551	παπταίνων: Τρῶες δὲ περισταδὸν ἄλλοθεν ἄλλος
IL.13,552	οὔταζον σάκος εὐρὺ παναίολον, οὐδὲ δύναντο
IL.13,553	εἴσω ἐπιγράψαι τέρενα χρόα νηλέϊ χαλκῷ
IL.13,554	Ἀντιλόχου: πέρι γάρ ῥα Ποσειδάων ἐνοσίχθων
IL.13,555	Νέστορος υἱὸν ἔρυτο καὶ ἐν πολλοῖσι βέλεσσιν.
IL.13,556	οὐ μὲν γάρ ποτ' ἄνευ δηΐων ἦν, ἀλλὰ κατ' αὐτοὺς
IL.13,557	„στρωφᾶτ': οὐδέ οἱ ἔγχος ἔχ' ἀτρέμας, ἀλλὰ μάλ' αἰεὶ“
IL.13,558	σειόμενον ἐλέλικτο: τιτύσκετο δὲ φρεσὶν ᾗσιν
IL.13,559	ἤ τευ ἀκοντίσσαι, ἠὲ σχεδὸν ὁρμηθῆναι.
IL.13,560	ἀλλ' οὐ λῆθ' Ἀδάμαντα τιτυσκόμενος καθ' ὅμιλον
IL.13,561	Ἀσιάδην, ὅ οἱ οὖτα μέσον σάκος ὀξέϊ χαλκῷ
IL.13,562	ἐγγύθεν ὁρμηθείς: ἀμενήνωσεν δέ οἱ αἰχμὴν
IL.13,563	„κυανοχαῖτα Ποσειδάων βιότοιο μεγήρας.“
IL.13,564	„καὶ τὸ μὲν αὐτοῦ μεῖν' ὥς τε σκῶλος πυρίκαυστοσ“
IL.13,565	ἐν σάκει Ἀντιλόχοιο, τὸ δ' ἥμισυ κεῖτ' ἐπὶ γαίης:
IL.13,566	ἂψ δ' ἑτάρων εἰς ἔθνος ἐχάζετο κῆρ' ἀλεείνων:
IL.13,567	Μηριόνης δ' ἀπιόντα μετασπόμενος βάλε δουρὶ
IL.13,568	αἰδοίων τε μεσηγὺ καὶ ὀμφαλοῦ, ἔνθα μάλιστα
IL.13,569	γίγνετ' Ἄρης ἀλεγεινὸς ὀϊζυροῖσι βροτοῖσιν.
IL.13,570	ἔνθά οἱ ἔγχος ἔπηξεν: ὃ δ' ἑσπόμενος περὶ δουρὶ
IL.13,571	ἤσπαιρ' ὡς ὅτε βοῦς τόν τ' οὔρεσι βουκόλοι ἄνδρες
IL.13,572	ἰλλάσιν οὐκ ἐθέλοντα βίῃ δήσαντες ἄγουσιν:
IL.13,573	ὣς ὃ τυπεὶς ἤσπαιρε μίνυνθά περ, οὔ τι μάλα δήν,
IL.13,574	ὄφρά οἱ ἐκ χροὸς ἔγχος ἀνεσπάσατ' ἐγγύθεν ἐλθὼν
IL.13,575	„ἥρως Μηριόνης: τὸν δὲ σκότος ὄσσε κάλυψε.“
IL.13,576	δηΐπυρον δ' Ἕλενος ξίφεϊ σχεδὸν ἤλασε κόρσην
IL.13,577	Θρηϊκίῳ μεγάλῳ, ἀπὸ δὲ τρυφάλειαν ἄραξεν.
IL.13,578	ἣ μὲν ἀποπλαγχθεῖσα χαμαὶ πέσε, καί τις Ἀχαιῶν
IL.13,579	μαρναμένων μετὰ ποσσὶ κυλινδομένην ἐκόμισσε:
IL.13,580	τὸν δὲ κατ' ὀφθαλμῶν ἐρεβεννὴ νὺξ ἐκάλυψεν.
IL.13,581	ἀτρεΐδην δ' ἄχος εἷλε βοὴν ἀγαθὸν Μενέλαον:
IL.13,582	βῆ δ' ἐπαπειλήσας Ἑλένῳ ἥρωϊ ἄνακτι
IL.13,583	ὀξὺ δόρυ κραδάων: ὃ δὲ τόξου πῆχυν ἄνελκε.
IL.13,584	„τὼ δ' ἄρ' ὁμαρτήδην ὃ μὲν ἔγχεϊ ὀξυόεντι“
IL.13,585	ἵετ' ἀκοντίσσαι, ὃ δ' ἀπὸ νευρῆφιν ὀϊστῷ.
IL.13,586	Πριαμίδης μὲν ἔπειτα κατὰ στῆθος βάλεν ἰῷ
IL.13,587	θώρηκος γύαλον, ἀπὸ δ' ἔπτατο πικρὸς ὀϊστός.
IL.13,588	ὡς δ' ὅτ' ἀπὸ πλατέος πτυόφιν μεγάλην κατ' ἀλωὴν
IL.13,589	θρῴσκωσιν κύαμοι μελανόχροες ἢ ἐρέβινθοι
IL.13,590	πνοιῇ ὕπο λιγυρῇ καὶ λικμητῆρος ἐρωῇ,
IL.13,591	ὣς ἀπὸ θώρηκος Μενελάου κυδαλίμοιο
IL.13,592	πολλὸν ἀποπλαγχθεὶς ἑκὰς ἔπτατο πικρὸς ὀϊστός.
IL.13,593	Ἀτρεΐδης δ' ἄρα χεῖρα βοὴν ἀγαθὸς Μενέλαος
IL.13,594	τὴν βάλεν ᾗ ῥ' ἔχε τόξον ἐΰξοον: ἐν δ' ἄρα τόξῳ
IL.13,595	ἀντικρὺ διὰ χειρὸς ἐλήλατο χάλκεον ἔγχος.
IL.13,596	ἂψ δ' ἑτάρων εἰς ἔθνος ἐχάζετο κῆρ' ἀλεείνων
IL.13,597	χεῖρα παρακρεμάσας: τὸ δ' ἐφέλκετο μείλινον ἔγχος.
IL.13,598	καὶ τὸ μὲν ἐκ χειρὸς ἔρυσεν μεγάθυμος Ἀγήνωρ,
IL.13,599	αὐτὴν δὲ ξυνέδησεν ἐϋστρεφεῖ οἰὸς ἀώτῳ
IL.13,600	σφενδόνῃ, ἣν ἄρα οἱ θεράπων ἔχε ποιμένι λαῶν.
IL.13,601	πείσανδρος δ' ἰθὺς Μενελάου κυδαλίμοιο
IL.13,602	ἤϊε: τὸν δ' ἄγε μοῖρα κακὴ θανάτοιο τέλος δὲ
IL.13,603	σοὶ Μενέλαε δαμῆναι ἐν αἰνῇ δηϊοτῆτι.
IL.13,604	οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες
IL.13,605	Ἀτρεΐδης μὲν ἅμαρτε, παραὶ δέ οἱ ἐτράπετ' ἔγχος,
IL.13,606	Πείσανδρος δὲ σάκος Μενελάου κυδαλίμοιο
IL.13,607	οὔτασεν, οὐδὲ διὰ πρὸ δυνήσατο χαλκὸν ἐλάσσαι:
IL.13,608	ἔσχεθε γὰρ σάκος εὐρύ, κατεκλάσθη δ' ἐνὶ καυλῷ
IL.13,609	ἔγχος: ὃ δὲ φρεσὶν ᾗσι χάρη καὶ ἐέλπετο νίκην.
IL.13,610	Ἀτρεΐδης δὲ ἐρυσσάμενος ξίφος ἀργυρόηλον
IL.13,611	ἆλτ' ἐπὶ Πεισάνδρῳ: ὃ δ' ὑπ' ἀσπίδος εἵλετο καλὴν
IL.13,612	ἀξίνην εὔχαλκον ἐλαΐνῳ ἀμφὶ πελέκκῳ
IL.13,613	μακρῷ ἐϋξέστῳ: ἅμα δ' ἀλλήλων ἐφίκοντο.
IL.13,614	ἤτοι ὃ μὲν κόρυθος φάλον ἤλασεν ἱπποδασείης
IL.13,615	ἄκρον ὑπὸ λόφον αὐτόν, ὃ δὲ προσιόντα μέτωπον
IL.13,616	ῥινὸς ὕπερ πυμάτης: λάκε δ' ὀστέα, τὼ δέ οἱ ὄσσε
IL.13,617	πὰρ ποσὶν αἱματόεντα χαμαὶ πέσον ἐν κονίῃσιν,
IL.13,618	ἰδνώθη δὲ πεσών: ὃ δὲ λὰξ ἐν στήθεσι βαίνων
IL.13,619	τεύχεά τ' ἐξενάριξε καὶ εὐχόμενος ἔπος ηὔδα:
IL.13,620	λείψετέ θην οὕτω γε νέας Δαναῶν ταχυπώλων
IL.13,621	Τρῶες ὑπερφίαλοι δεινῆς ἀκόρητοι ἀϋτῆς,
IL.13,622	ἄλλης μὲν λώβης τε καὶ αἴσχεος οὐκ ἐπιδευεῖς
IL.13,623	ἣν ἐμὲ λωβήσασθε κακαὶ κύνες, οὐδέ τι θυμῷ
IL.13,624	Ζηνὸς ἐριβρεμέτεω χαλεπὴν ἐδείσατε μῆνιν
IL.13,625	„ξεινίου, ὅς τέ ποτ' ὔμμι διαφθέρσει πόλιν αἰπήν:“
IL.13,626	„οἵ μευ κουριδίην ἄλοχον καὶ κτήματα πολλὰ“
IL.13,627	μὰψ οἴχεσθ' ἀνάγοντες, ἐπεὶ φιλέεσθε παρ' αὐτῇ:
IL.13,628	νῦν αὖτ' ἐν νηυσὶν μενεαίνετε ποντοπόροισι
IL.13,629	„πῦρ ὀλοὸν βαλέειν, κτεῖναι δ' ἥρωας Ἀχαιούς.“
IL.13,630	ἀλλά ποθι σχήσεσθε καὶ ἐσσύμενοί περ Ἄρηος.
IL.13,631	Ζεῦ πάτερ ἦ τέ σέ φασι περὶ φρένας ἔμμεναι ἄλλων
IL.13,632	ἀνδρῶν ἠδὲ θεῶν: σέο δ' ἐκ τάδε πάντα πέλονται:
IL.13,633	οἷον δὴ ἄνδρεσσι χαρίζεαι ὑβριστῇσι
IL.13,634	Τρωσίν, τῶν μένος αἰὲν ἀτάσθαλον, οὐδὲ δύνανται
IL.13,635	φυλόπιδος κορέσασθαι ὁμοιΐου πτολέμοιο.
IL.13,636	πάντων μὲν κόρος ἐστὶ καὶ ὕπνου καὶ φιλότητος
IL.13,637	μολπῆς τε γλυκερῆς καὶ ἀμύμονος ὀρχηθμοῖο,
IL.13,638	τῶν πέρ τις καὶ μᾶλλον ἐέλδεται ἐξ ἔρον εἷναι
IL.13,639	ἢ πολέμου: Τρῶες δὲ μάχης ἀκόρητοι ἔασιν.
IL.13,640	ὣς εἰπὼν τὰ μὲν ἔντε' ἀπὸ χροὸς αἱματόεντα
IL.13,641	συλήσας ἑτάροισι δίδου Μενέλαος ἀμύμων,
IL.13,642	αὐτὸς δ' αὖτ' ἐξ αὖτις ἰὼν προμάχοισιν ἐμίχθη.
IL.13,643	„ἔνθά οἱ υἱὸς ἐπᾶλτο Πυλαιμένεος βασιλῆοσ“
IL.13,644	Ἁρπαλίων, ὅ ῥα πατρὶ φίλῳ ἕπετο πτολεμίξων
IL.13,645	ἐς τροίην, οὐδ' αὖτις ἀφίκετο πατρίδα γαῖαν:
IL.13,646	ὅς ῥα τότ' Ἀτρεΐδαο μέσον σάκος οὔτασε δουρὶ
IL.13,647	ἐγγύθεν, οὐδὲ διὰ πρὸ δυνήσατο χαλκὸν ἐλάσσαι
IL.13,648	ἂψ δ' ἑτάρων εἰς ἔθνος ἐχάζετο κῆρ' ἀλεείνων
IL.13,649	„πάντοσε παπταίνων μή τις χρόα χαλκῷ ἐπαύρῃ.“
IL.13,650	Μηριόνης δ' ἀπιόντος ἵει χαλκήρε' ὀϊστόν,
IL.13,651	καί ῥ' ἔβαλε γλουτὸν κάτα δεξιόν: αὐτὰρ ὀϊστὸς
IL.13,652	ἀντικρὺ κατὰ κύστιν ὑπ' ὀστέον ἐξεπέρησεν.
IL.13,653	ἑζόμενος δὲ κατ' αὖθι φίλων ἐν χερσὶν ἑταίρων
IL.13,654	θυμὸν ἀποπνείων, ὥς τε σκώληξ ἐπὶ γαίῃ
IL.13,655	κεῖτο ταθείς: ἐκ δ' αἷμα μέλαν ῥέε, δεῦε δὲ γαῖαν.
IL.13,656	τὸν μὲν Παφλαγόνες μεγαλήτορες ἀμφεπένοντο,
IL.13,657	„ἐς δίφρον δ' ἀνέσαντες ἄγον προτὶ Ἴλιον ἱρὴν“
IL.13,658	ἀχνύμενοι: μετὰ δέ σφι πατὴρ κίε δάκρυα λείβων,
IL.13,659	ποινὴ δ' οὔ τις παιδὸς ἐγίγνετο τεθνηῶτος.
IL.13,660	τοῦ δὲ Πάρις μάλα θυμὸν ἀποκταμένοιο χολώθη:
IL.13,661	ξεῖνος γάρ οἱ ἔην πολέσιν μετὰ Παφλαγόνεσσι:
IL.13,662	τοῦ ὅ γε χωόμενος προΐει χαλκήρε' ὀϊστόν.
IL.13,663	„ἦν δέ τις Εὐχήνωρ Πολυΐδου μάντιος υἱὸσ“
IL.13,664	ἀφνειός τ' ἀγαθός τε Κορινθόθι οἰκία ναίων,
IL.13,665	ὅς ῥ' εὖ εἰδὼς κῆρ' ὀλοὴν ἐπὶ νηὸς ἔβαινε:
IL.13,666	πολλάκι γάρ οἱ ἔειπε γέρων ἀγαθὸς Πολύϊδος
IL.13,667	νούσῳ ὑπ' ἀργαλέῃ φθίσθαι οἷς ἐν μεγάροισιν,
IL.13,668	ἢ μετ' Ἀχαιῶν νηυσὶν ὑπὸ Τρώεσσι δαμῆναι:
IL.13,669	τώ ῥ' ἅμα τ' ἀργαλέην θωὴν ἀλέεινεν Ἀχαιῶν
IL.13,670	νοῦσόν τε στυγερήν, ἵνα μὴ πάθοι ἄλγεα θυμῷ.
IL.13,671	τὸν βάλ' ὑπὸ γναθμοῖο καὶ οὔατος: ὦκα δὲ θυμὸς
IL.13,672	ᾤχετ' ἀπὸ μελέων, στυγερὸς δ' ἄρα μιν σκότος εἷλεν.
IL.13,673	ὣς οἳ μὲν μάρναντο δέμας πυρὸς αἰθομένοιο:
IL.13,674	Ἕκτωρ δ' οὐκ ἐπέπυστο Διῒ φίλος, οὐδέ τι ᾔδη
IL.13,675	ὅττί ῥά οἱ νηῶν ἐπ' ἀριστερὰ δηϊόωντο
IL.13,676	λαοὶ ὑπ' Ἀργείων. τάχα δ' ἂν καὶ κῦδος Ἀχαιῶν
IL.13,677	ἔπλετο: τοῖος γὰρ γαιήοχος ἐννοσίγαιος
IL.13,678	ὄτρυν' Ἀργείους, πρὸς δὲ σθένει αὐτὸς ἄμυνεν:
IL.13,679	ἀλλ' ἔχεν ᾗ τὰ πρῶτα πύλας καὶ τεῖχος ἐσᾶλτο
IL.13,680	ῥηξάμενος Δαναῶν πυκινὰς στίχας ἀσπιστάων,
IL.13,681	„ἔνθ' ἔσαν Αἴαντός τε νέες καὶ Πρωτεσιλάου“
IL.13,682	θῖν' ἔφ' ἁλὸς πολιῆς εἰρυμέναι: αὐτὰρ ὕπερθε
IL.13,683	τεῖχος ἐδέδμητο χθαμαλώτατον, ἔνθα μάλιστα
IL.13,684	ζαχρηεῖς γίγνοντο μάχῃ αὐτοί τε καὶ ἵπποι.
IL.13,685	ἔνθα δὲ Βοιωτοὶ καὶ Ἰάονες ἑλκεχίτωνες
IL.13,686	Λοκροὶ καὶ Φθῖοι καὶ φαιδιμόεντες Ἐπειοὶ
IL.13,687	„σπουδῇ ἐπαΐσσοντα νεῶν ἔχον, οὐδὲ δύναντο“
IL.13,688	ὦσαι ἀπὸ σφείων φλογὶ εἴκελον Ἕκτορα δῖον
IL.13,689	οἳ μὲν Ἀθηναίων προλελεγμένοι: ἐν δ' ἄρα τοῖσιν
IL.13,690	ἦρχ' υἱὸς Πετεῶο Μενεσθεύς, οἳ δ' ἅμ' ἕποντο
IL.13,691	Φείδας τε Στιχίος τε Βίας τ' ἐΰς: αὐτὰρ Ἐπειῶν
IL.13,692	Φυλεΐδης τε Μέγης Ἀμφίων τε Δρακίος τε,
IL.13,693	πρὸ Φθίων δὲ Μέδων τε μενεπτόλεμός τε Ποδάρκης.
IL.13,694	„ἤτοι ὃ μὲν νόθος υἱὸς Ὀϊλῆος θείοιο“
IL.13,695	ἔσκε Μέδων Αἴαντος ἀδελφεός: αὐτὰρ ἔναιεν
IL.13,696	ἐν Φυλάκῃ γαίης ἄπο πατρίδος ἄνδρα κατακτὰς
IL.13,697	„γνωτὸν μητρυιῆς Ἐριώπιδος, ἣν ἔχ' Ὀϊλεύς:“
IL.13,698	αὐτὰρ ὃ Ἰφίκλοιο πάϊς τοῦ Φυλακίδαο.
IL.13,699	οἳ μὲν πρὸ Φθίων μεγαθύμων θωρηχθέντες
IL.13,700	ναῦφιν ἀμυνόμενοι μετὰ Βοιωτῶν ἐμάχοντο:
IL.13,701	Αἴας δ' οὐκέτι πάμπαν Ὀϊλῆος ταχὺς υἱὸς
IL.13,702	ἵστατ' ἀπ' Αἴαντος Τελαμωνίου οὐδ' ἠβαιόν,
IL.13,703	ἀλλ' ὥς τ' ἐν νειῷ βόε οἴνοπε πηκτὸν ἄροτρον
IL.13,704	ἶσον θυμὸν ἔχοντε τιταίνετον: ἀμφὶ δ' ἄρά σφι
IL.13,705	πρυμνοῖσιν κεράεσσι πολὺς ἀνακηκίει ἱδρώς:
IL.13,706	τὼ μέν τε ζυγὸν οἶον ἐΰξοον ἀμφὶς ἐέργει
IL.13,707	„ἱεμένω κατὰ ὦλκα: τέμει δέ τε τέλσον ἀρούρης:“
IL.13,708	ὣς τὼ παρβεβαῶτε μάλ' ἕστασαν ἀλλήλοιιν.
IL.13,709	ἀλλ' ἤτοι Τελαμωνιάδῃ πολλοί τε καὶ ἐσθλοὶ
IL.13,710	λαοὶ ἕπονθ' ἕταροι, οἵ οἱ σάκος ἐξεδέχοντο
IL.13,711	ὁππότε μιν κάματός τε καὶ ἱδρὼς γούναθ' ἵκοιτο.
IL.13,712	οὐδ' ἄρ' Ὀϊλιάδῃ μεγαλήτορι Λοκροὶ ἕποντο:
IL.13,713	οὐ γάρ σφι σταδίῃ ὑσμίνῃ μίμνε φίλον κῆρ:
IL.13,714	οὐ γὰρ ἔχον κόρυθας χαλκήρεας ἱπποδασείας,
IL.13,715	οὐδ' ἔχον ἀσπίδας εὐκύκλους καὶ μείλινα δοῦρα,
IL.13,716	ἀλλ' ἄρα τόξοισιν καὶ ἐϋστρεφεῖ οἶος ἀώτῳ
IL.13,717	Ἴλιον εἰς ἅμ' ἕποντο πεποιθότες, οἷσιν ἔπειτα
IL.13,718	ταρφέα βάλλοντες Τρώων ῥήγνυντο φάλαγγας:
IL.13,719	δή ῥα τόθ' οἳ μὲν πρόσθε σὺν ἔντεσι δαιδαλέοισι
IL.13,720	μάρναντο Τρωσίν τε καὶ Ἕκτορι χαλκοκορυστῇ,
IL.13,721	οἳ δ' ὄπιθεν βάλλοντες ἐλάνθανον: οὐδέ τι χάρμης
IL.13,722	Τρῶες μιμνήσκοντο: συνεκλόνεον γὰρ ὀϊστοί.
IL.13,723	ἔνθά κε λευγαλέως νηῶν ἄπο καὶ κλισιάων
IL.13,724	„Τρῶες ἐχώρησαν προτὶ Ἴλιον ἠνεμόεσσαν,“
IL.13,725	„εἰ μὴ Πουλυδάμας θρασὺν Ἕκτορα εἶπε παραστάς:“
IL.13,726	Ἕκτορ ἀμήχανός ἐσσι παραρρητοῖσι πιθέσθαι.
IL.13,727	οὕνεκά τοι περὶ δῶκε θεὸς πολεμήϊα ἔργα
IL.13,728	τοὔνεκα καὶ βουλῇ ἐθέλεις περιίδμεναι ἄλλων:
IL.13,729	ἀλλ' οὔ πως ἅμα πάντα δυνήσεαι αὐτὸς ἑλέσθαι.
IL.13,730	ἄλλῳ μὲν γὰρ ἔδωκε θεὸς πολεμήϊα ἔργα,
IL.13,731	ἄλλῳ δ' ὀρχηστύν, ἑτέρῳ κίθαριν καὶ ἀοιδήν,
IL.13,732	ἄλλῳ δ' ἐν στήθεσσι τιθεῖ νόον εὐρύοπα Ζεὺς
IL.13,733	ἐσθλόν, τοῦ δέ τε πολλοὶ ἐπαυρίσκοντ' ἄνθρωποι,
IL.13,734	„καί τε πολέας ἐσάωσε, μάλιστα δὲ καὐτὸς ἀνέγνω.“
IL.13,735	αὐτὰρ ἐγὼν ἐρέω ὥς μοι δοκεῖ εἶναι ἄριστα:
IL.13,736	„πάντῃ γάρ σε περὶ στέφανος πολέμοιο δέδηε:“
IL.13,737	Τρῶες δὲ μεγάθυμοι ἐπεὶ κατὰ τεῖχος ἔβησαν
IL.13,738	οἳ μὲν ἀφεστᾶσιν σὺν τεύχεσιν, οἳ δὲ μάχονται
IL.13,739	παυρότεροι πλεόνεσσι κεδασθέντες κατὰ νῆας.
IL.13,740	„ἀλλ' ἀναχασσάμενος κάλει ἐνθάδε πάντας ἀρίστους:“
IL.13,741	ἔνθεν δ' ἂν μάλα πᾶσαν ἐπιφρασσαίμεθα βουλὴν
IL.13,742	ἤ κεν ἐνὶ νήεσσι πολυκλήϊσι πέσωμεν
IL.13,743	αἴ κ' ἐθέλῃσι θεὸς δόμεναι κράτος, ἦ κεν ἔπειτα
IL.13,744	πὰρ νηῶν ἔλθωμεν ἀπήμονες. ἦ γὰρ ἔγωγε
IL.13,745	„δείδω μὴ τὸ χθιζὸν ἀποστήσωνται Ἀχαιοὶ“
IL.13,746	χρεῖος, ἐπεὶ παρὰ νηυσὶν ἀνὴρ ἆτος πολέμοιο
IL.13,747	μίμνει, ὃν οὐκέτι πάγχυ μάχης σχήσεσθαι ὀΐω.
IL.13,748	ὣς φάτο Πουλυδάμας, ἅδε δ' Ἕκτορι μῦθος ἀπήμων,
IL.13,749	αὐτίκα δ' ἐξ ὀχέων σὺν τεύχεσιν ἆλτο χαμᾶζε
IL.13,750	καί μιν φωνήσας ἔπεα πτερόεντα προσηύδα:
IL.13,751	Πουλυδάμα σὺ μὲν αὐτοῦ ἐρύκακε πάντας ἀρίστους,
IL.13,752	αὐτὰρ ἐγὼ κεῖσ' εἶμι καὶ ἀντιόω πολέμοιο:
IL.13,753	αἶψα δ' ἐλεύσομαι αὖτις ἐπὴν εὖ τοῖς ἐπιτείλω.
IL.13,754	„ἦ ῥα, καὶ ὁρμήθη ὄρεϊ νιφόεντι ἐοικὼσ“
IL.13,755	κεκλήγων, διὰ δὲ Τρώων πέτετ' ἠδ' ἐπικούρων.
IL.13,756	οἳ δ' ἐς Πανθοΐδην ἀγαπήνορα Πουλυδάμαντα
IL.13,757	πάντες ἐπεσσεύοντ', ἐπεὶ Ἕκτορος ἔκλυον αὐδήν.
IL.13,758	αὐτὰρ ὃ Δηΐφοβόν τε βίην θ' Ἑλένοιο ἄνακτος
IL.13,759	Ἀσιάδην τ' Ἀδάμαντα καὶ Ἄσιον Ὑρτάκου υἱὸν
IL.13,760	φοίτα ἀνὰ προμάχους διζήμενος, εἴ που ἐφεύροι.
IL.13,761	„τοὺς δ' εὗρ' οὐκέτι πάμπαν ἀπήμονας οὐδ' ἀνολέθρους:“
IL.13,762	ἀλλ' οἳ μὲν δὴ νηυσὶν ἔπι πρυμνῇσιν Ἀχαιῶν
IL.13,763	χερσὶν ὑπ' Ἀργείων κέατο ψυχὰς ὀλέσαντες,
IL.13,764	„οἳ δ' ἐν τείχει ἔσαν βεβλημένοι οὐτάμενοί τε.“
IL.13,765	„τὸν δὲ τάχ' εὗρε μάχης ἐπ' ἀριστερὰ δακρυοέσσησ“
IL.13,766	δῖον Ἀλέξανδρον Ἑλένης πόσιν ἠϋκόμοιο
IL.13,767	θαρσύνονθ' ἑτάρους καὶ ἐποτρύνοντα μάχεσθαι,
IL.13,768	ἀγχοῦ δ' ἱστάμενος προσέφη αἰσχροῖς ἐπέεσσι:
IL.13,769	Δύσπαρι εἶδος ἄριστε γυναιμανὲς ἠπεροπευτὰ
IL.13,770	ποῦ τοι Δηΐφοβός τε βίη θ' Ἑλένοιο ἄνακτος
IL.13,771	Ἀσιάδης τ' Ἀδάμας ἠδ' Ἄσιος Ὑρτάκου υἱός;
IL.13,772	ποῦ δέ τοι Ὀθρυονεύς; νῦν ὤλετο πᾶσα κατ' ἄκρης
IL.13,773	„Ἴλιος αἰπεινή: νῦν τοι σῶς αἰπὺς ὄλεθρος.“
IL.13,774	τὸν δ' αὖτε προσέειπεν Ἀλέξανδρος θεοειδής:
IL.13,775	Ἕκτορ ἐπεί τοι θυμὸς ἀναίτιον αἰτιάασθαι,
IL.13,776	ἄλλοτε δή ποτε μᾶλλον ἐρωῆσαι πολέμοιο
IL.13,777	„μέλλω, ἐπεὶ οὐδ' ἐμὲ πάμπαν ἀνάλκιδα γείνατο μήτηρ:“
IL.13,778	ἐξ οὗ γὰρ παρὰ νηυσὶ μάχην ἤγειρας ἑταίρων,
IL.13,779	ἐκ τοῦ δ' ἐνθάδ' ἐόντες ὁμιλέομεν Δαναοῖσι
IL.13,780	νωλεμέως: ἕταροι δὲ κατέκταθεν οὓς σὺ μεταλλᾷς.
IL.13,781	οἴω Δηΐφοβός τε βίη θ' Ἑλένοιο ἄνακτος
IL.13,782	„οἴχεσθον, μακρῇσι τετυμμένω ἐγχείῃσιν“
IL.13,783	ἀμφοτέρω κατὰ χεῖρα: φόνον δ' ἤμυνε Κρονίων.
IL.13,784	νῦν δ' ἄρχ' ὅππῃ σε κραδίη θυμός τε κελεύει:
IL.13,785	ἡμεῖς δ' ἐμμεμαῶτες ἅμ' ἑψόμεθ', οὐδέ τί φημι
IL.13,786	ἀλκῆς δευήσεσθαι, ὅση δύναμίς γε πάρεστι.
IL.13,787	πὰρ δύναμιν δ' οὐκ ἔστι καὶ ἐσσύμενον πολεμίζειν.
IL.13,788	ὣς εἰπὼν παρέπεισεν ἀδελφειοῦ φρένας ἥρως:
IL.13,789	βὰν δ' ἴμεν ἔνθα μάλιστα μάχη καὶ φύλοπις ἦεν
IL.13,790	ἀμφί τε κεβριόνην καὶ ἀμύμονα Πουλυδάμαντα
IL.13,791	Φάλκην Ὀρθαῖόν τε καὶ ἀντίθεον Πολυφήτην
IL.13,792	Πάλμύν τ' Ἀσκάνιόν τε Μόρυν θ' υἷ' Ἱπποτίωνος,
IL.13,793	„οἵ ῥ' ἐξ Ἀσκανίης ἐριβώλακος ἦλθον ἀμοιβοὶ“
IL.13,794	ἠοῖ τῇ προτέρῃ: τότε δὲ Ζεὺς ὦρσε μάχεσθαι.
IL.13,795	οἳ δ' ἴσαν ἀργαλέων ἀνέμων ἀτάλαντοι ἀέλλῃ,
IL.13,796	ἥ ῥά θ' ὑπὸ βροντῆς πατρὸς Διὸς εἶσι πέδον δέ,
IL.13,797	θεσπεσίῳ δ' ὁμάδῳ ἁλὶ μίσγεται, ἐν δέ τε πολλὰ
IL.13,798	κύματα παφλάζοντα πολυφλοίσβοιο θαλάσσης
IL.13,799	κυρτὰ φαληριόωντα, πρὸ μέν τ' ἄλλ', αὐτὰρ ἐπ' ἄλλα:
IL.13,800	ὣς Τρῶες πρὸ μὲν ἄλλοι ἀρηρότες, αὐτὰρ ἐπ' ἄλλοι,
IL.13,801	χαλκῷ μαρμαίροντες ἅμ' ἡγεμόνεσσιν ἕποντο.
IL.13,802	Ἕκτωρ δ' ἡγεῖτο βροτολοιγῷ ἶσος Ἄρηϊ
IL.13,803	Πριαμίδης: πρόσθεν δ' ἔχεν ἀσπίδα πάντοσ' ἐΐσην
IL.13,804	ῥινοῖσιν πυκινήν, πολλὸς δ' ἐπελήλατο χαλκός:
IL.13,805	ἀμφὶ δέ οἱ κροτάφοισι φαεινὴ σείετο πήληξ.
IL.13,806	πάντῃ δ' ἀμφὶ φάλαγγας ἐπειρᾶτο προποδίζων,
IL.13,807	εἴ πώς οἱ εἴξειαν ὑπασπίδια προβιβῶντι:
IL.13,808	ἀλλ' οὐ σύγχει θυμὸν ἐνὶ στήθεσσιν Ἀχαιῶν.
IL.13,809	Αἴας δὲ πρῶτος προκαλέσσατο μακρὰ βιβάσθων:
IL.13,810	δαιμόνιε σχεδὸν ἐλθέ: τί ἢ δειδίσσεαι αὔτως
IL.13,811	Ἀργείους; οὔ τοί τι μάχης ἀδαήμονές εἰμεν,
IL.13,812	ἀλλὰ Διὸς μάστιγι κακῇ ἐδάμημεν Ἀχαιοί.
IL.13,813	ἦ θήν πού τοι θυμὸς ἐέλπεται ἐξαλαπάξειν
IL.13,814	νῆας: ἄφαρ δέ τε χεῖρες ἀμύνειν εἰσὶ καὶ ἡμῖν.
IL.13,815	ἦ κε πολὺ φθαίη εὖ ναιομένη πόλις ὑμὴ
IL.13,816	χερσὶν ὑφ' ἡμετέρῃσιν ἁλοῦσά τε περθομένη τε.
IL.13,817	σοὶ δ' αὐτῷ φημὶ σχεδὸν ἔμμεναι ὁππότε φεύγων
IL.13,818	ἀρήσῃ Διὶ πατρὶ καὶ ἄλλοις ἀθανάτοισι
IL.13,819	θάσσονας ἰρήκων ἔμεναι καλλίτριχας ἵππους,
IL.13,820	„οἵ σε πόλιν δ' οἴσουσι κονίοντες πεδίοιο.“
IL.13,821	ὣς ἄρα οἱ εἰπόντι ἐπέπτατο δεξιὸς ὄρνις
IL.13,822	αἰετὸς ὑψιπέτης: ἐπὶ δ' ἴαχε λαὸς Ἀχαιῶν
IL.13,823	θάρσυνος οἰωνῷ: ὃ δ' ἀμείβετο φαίδιμος Ἕκτωρ:
IL.13,824	Αἶαν ἁμαρτοεπὲς βουγάϊε ποῖον ἔειπες:
IL.13,825	εἰ γὰρ ἐγὼν οὕτω γε Διὸς πάϊς αἰγιόχοιο
IL.13,826	εἴην ἤματα πάντα, τέκοι δέ με πότνια Ἥρη,
IL.13,827	τιοίμην δ' ὡς τίετ' Ἀθηναίη καὶ Ἀπόλλων,
IL.13,828	ὡς νῦν ἡμέρη ἧδε κακὸν φέρει Αργείοισι
IL.13,829	πᾶσι μάλ', ἐν δὲ σὺ τοῖσι πεφήσεαι, αἴ κε ταλάσσῃς
IL.13,830	μεῖναι ἐμὸν δόρυ μακρόν, ὅ τοι χρόα λειριόεντα
IL.13,831	δάψει: ἀτὰρ Τρώων κορέεις κύνας ἠδ' οἰωνοὺς
IL.13,832	δημῷ καὶ σάρκεσσι πεσὼν ἐπὶ νηυσὶν Ἀχαιῶν.
IL.13,833	ὣς ἄρα φωνήσας ἡγήσατο: τοὶ δ' ἅμ' ἕποντο
IL.13,834	ἠχῇ θεσπεσίῃ, ἐπὶ δ' ἴαχε λαὸς ὄπισθεν.
IL.13,835	Ἀργεῖοι δ' ἑτέρωθεν ἐπίαχον, οὐδὲ λάθοντο
IL.13,836	ἀλκῆς, ἀλλ' ἔμενον Τρώων ἐπιόντας ἀρίστους.
IL.13,837	ἠχὴ δ' ἀμφοτέρων ἵκετ' αἰθέρα καὶ Διὸς αὐγάς.
IL.14,1	νέστορα δ' οὐκ ἔλαθεν ἰαχὴ πίνοντά περ ἔμπης,
IL.14,2	ἀλλ' Ἀσκληπιάδην ἔπεα πτερόεντα προσηύδα:
IL.14,3	φράζεο δῖε Μαχᾶον ὅπως ἔσται τάδε ἔργα:
IL.14,4	μείζων δὴ παρὰ νηυσὶ βοὴ θαλερῶν αἰζηῶν.
IL.14,5	ἀλλὰ σὺ μὲν νῦν πῖνε καθήμενος αἴθοπα οἶνον
IL.14,6	εἰς ὅ κε θερμὰ λοετρὰ ἐϋπλόκαμος Ἑκαμήδη
IL.14,7	„θερμήνῃ καὶ λούσῃ ἄπο βρότον αἱματόεντα:“
IL.14,8	„αὐτὰρ ἐγὼν ἐλθὼν τάχα εἴσομαι ἐς περιωπήν.“
IL.14,9	ὣς εἰπὼν σάκος εἷλε τετυγμένον υἷος ἑοῖο
IL.14,10	κείμενον ἐν κλισίῃ Θρασυμήδεος ἱπποδάμοιο
IL.14,11	χαλκῷ παμφαῖνον: ὃ δ' ἔχ' ἀσπίδα πατρὸς ἑοῖο.
IL.14,12	εἵλετο δ' ἄλκιμον ἔγχος ἀκαχμένον ὀξέϊ χαλκῷ,
IL.14,13	„στῆ δ' ἐκτὸς κλισίης, τάχα δ' εἴσιδεν ἔργον ἀεικὲσ“
IL.14,14	τοὺς μὲν ὀρινομένους, τοὺς δὲ κλονέοντας ὄπισθε
IL.14,15	Τρῶας ὑπερθύμους: ἐρέριπτο δὲ τεῖχος Ἀχαιῶν.
IL.14,16	„ὡς δ' ὅτε πορφύρῃ πέλαγος μέγα κύματι κωφῷ“
IL.14,17	ὀσσόμενον λιγέων ἀνέμων λαιψηρὰ κέλευθα
IL.14,18	αὔτως, οὐδ' ἄρα τε προκυλίνδεται οὐδετέρωσε,
IL.14,19	πρίν τινα κεκριμένον καταβήμεναι ἐκ Διὸς οὖρον,
IL.14,20	ὣς ὃ γέρων ὅρμαινε δαϊζόμενος κατὰ θυμὸν
IL.14,21	διχθάδι', ἢ μεθ' ὅμιλον ἴοι Δαναῶν ταχυπώλων,
IL.14,22	ἦε μετ' Ἀτρεΐδην Ἀγαμέμνονα ποιμένα λαῶν.
IL.14,23	ὧδε δέ οἱ φρονέοντι δοάσσατο κέρδιον εἶναι
IL.14,24	βῆναι ἐπ' Ἀτρεΐδην. οἳ δ' ἀλλήλους ἐνάριζον
IL.14,25	„μαρνάμενοι: λάκε δέ σφι περὶ χροῒ χαλκὸς ἀτειρὴσ“
IL.14,26	νυσσομένων ξίφεσίν τε καὶ ἔγχεσιν ἀμφιγύοισι.
IL.14,27	νέστορι δὲ ξύμβληντο διοτρεφέες βασιλῆες
IL.14,28	„πὰρ νηῶν ἀνιόντες ὅσοι βεβλήατο χαλκῷ“
IL.14,29	Τυδεΐδης Ὀδυσεύς τε καὶ Ἀτρεΐδης Ἀγαμέμνων.
IL.14,30	πολλὸν γάρ ῥ' ἀπάνευθε μάχης εἰρύατο νῆες
IL.14,31	θῖν' ἔφ' ἁλὸς πολιῆς: τὰς γὰρ πρώτας πεδίον δὲ
IL.14,32	εἴρυσαν, αὐτὰρ τεῖχος ἐπὶ πρύμνῃσιν ἔδειμαν.
IL.14,33	οὐδὲ γὰρ οὐδ' εὐρύς περ ἐὼν ἐδυνήσατο πάσας
IL.14,34	αἰγιαλὸς νῆας χαδέειν, στείνοντο δὲ λαοί:
IL.14,35	„τώ ῥα προκρόσσας ἔρυσαν, καὶ πλῆσαν ἁπάσησ“
IL.14,36	ἠϊόνος στόμα μακρόν, ὅσον συνεέργαθον ἄκραι.
IL.14,37	τώ ῥ' οἵ γ' ὀψείοντες ἀϋτῆς καὶ πολέμοιο
IL.14,38	ἔγχει ἐρειδόμενοι κίον ἀθρόοι: ἄχνυτο δέ σφι
IL.14,39	θυμὸς ἐνὶ στήθεσσιν. ὃ δὲ ξύμβλητο γεραιὸς
IL.14,40	Νέστωρ, πτῆξε δὲ θυμὸν ἐνὶ στήθεσσιν Ἀχαιῶν.
IL.14,41	τὸν καὶ φωνήσας προσέφη κρείων Ἀγαμέμνων:
IL.14,42	ὦ Νέστορ Νηληϊάδη μέγα κῦδος Ἀχαιῶν
IL.14,43	τίπτε λιπὼν πόλεμον φθισήνορα δεῦρ' ἀφικάνεις;
IL.14,44	δείδω μὴ δή μοι τελέσῃ ἔπος ὄβριμος Ἕκτωρ,
IL.14,45	„ὥς ποτ' ἐπηπείλησεν ἐνὶ Τρώεσσ' ἀγορεύων“
IL.14,46	μὴ πρὶν πὰρ νηῶν προτὶ Ἴλιον ἀπονέεσθαι
IL.14,47	πρὶν πυρὶ νῆας ἐνιπρῆσαι, κτεῖναι δὲ καὶ αὐτούς.
IL.14,48	κεῖνος τὼς ἀγόρευε: τὰ δὴ νῦν πάντα τελεῖται.
IL.14,49	ὢ πόποι ἦ ῥα καὶ ἄλλοι ἐϋκνήμιδες Ἀχαιοὶ
IL.14,50	ἐν θυμῷ βάλλονται ἐμοὶ χόλον ὥς περ Ἀχιλλεὺς
IL.14,51	οὐδ' ἐθέλουσι μάχεσθαι ἐπὶ πρυμνῇσι νέεσσι.
IL.14,52	τὸν δ' ἠμείβετ' ἔπειτα Γερήνιος ἱππότα Νέστωρ:
IL.14,53	ἦ δὴ ταῦτά γ' ἑτοῖμα τετεύχαται, οὐδέ κεν ἄλλως
IL.14,54	Ζεὺς ὑψιβρεμέτης αὐτὸς παρατεκτήναιτο.
IL.14,55	τεῖχος μὲν γὰρ δὴ κατερήριπεν, ᾧ ἐπέπιθμεν
IL.14,56	ἄρρηκτον νηῶν τε καὶ αὐτῶν εἶλαρ ἔσεσθαι:
IL.14,57	οἳ δ' ἐπὶ νηυσὶ θοῇσι μάχην ἀλίαστον ἔχουσι
IL.14,58	„νωλεμές: οὐδ' ἂν ἔτι γνοίης μάλα περ σκοπιάζων“
IL.14,59	ὁπποτέρωθεν Ἀχαιοὶ ὀρινόμενοι κλονέονται,
IL.14,60	ὡς ἐπιμὶξ κτείνονται, ἀϋτὴ δ' οὐρανὸν ἵκει.
IL.14,61	ἡμεῖς δὲ φραζώμεθ' ὅπως ἔσται τάδε ἔργα
IL.14,62	εἴ τι νόος ῥέξει: πόλεμον δ' οὐκ ἄμμε κελεύω
IL.14,63	„δύμεναι: οὐ γάρ πως βεβλημένον ἐστὶ μάχεσθαι.“
IL.14,64	τὸν δ' αὖτε προσέειπεν ἄναξ ἀνδρῶν Ἀγαμέμνων:
IL.14,65	Νέστορ ἐπεὶ δὴ νηυσὶν ἔπι πρυμνῇσι μάχονται,
IL.14,66	τεῖχος δ' οὐκ ἔχραισμε τετυγμένον, οὐδέ τι τάφρος,
IL.14,67	ᾗ ἔπι πολλὰ πάθον Δαναοί, ἔλποντο δὲ θυμῷ
IL.14,68	ἄρρηκτον νηῶν τε καὶ αὐτῶν εἶλαρ ἔσεσθαι:
IL.14,69	„οὕτω που Διὶ μέλλει ὑπερμενέϊ φίλον εἶναι“
IL.14,70	νωνύμνους ἀπολέσθαι ἀπ' Ἄργεος ἐνθάδ' Ἀχαιούς.
IL.14,71	ᾔδεα μὲν γὰρ ὅτε πρόφρων Δαναοῖσιν ἄμυνεν,
IL.14,72	οἶδα δὲ νῦν ὅτε τοὺς μὲν ὁμῶς μακάρεσσι θεοῖσι
IL.14,73	κυδάνει, ἡμέτερον δὲ μένος καὶ χεῖρας ἔδησεν.
IL.14,74	ἀλλ' ἄγεθ' ὡς ἂν ἐγὼν εἴπω πειθώμεθα πάντες.
IL.14,75	νῆες ὅσαι πρῶται εἰρύαται ἄγχι θαλάσσης
IL.14,76	ἕλκωμεν, πάσας δὲ ἐρύσσομεν εἰς ἅλα δῖαν,
IL.14,77	ὕψι δ' ἐπ' εὐνάων ὁρμίσσομεν, εἰς ὅ κεν ἔλθῃ
IL.14,78	„νὺξ ἀβρότη, ἢν καὶ τῇ ἀπόσχωνται πολέμοιο“
IL.14,79	Τρῶες: ἔπειτα δέ κεν ἐρυσαίμεθα νῆας ἁπάσας.
IL.14,80	οὐ γάρ τις νέμεσις φυγέειν κακόν, οὐδ' ἀνὰ νύκτα.
IL.14,81	βέλτερον ὃς φεύγων προφύγῃ κακὸν ἠὲ ἁλώῃ.
IL.14,82	τὸν δ' ἄρ' ὑπόδρα ἰδὼν προσέφη πολύμητις Ὀδυσσεύς:
IL.14,83	Ἀτρεΐδη ποῖόν σε ἔπος φύγεν ἕρκος ὀδόντων:
IL.14,84	„οὐλόμεν' αἴθ' ὤφελλες ἀεικελίου στρατοῦ ἄλλου“
IL.14,85	σημαίνειν, μὴ δ' ἄμμιν ἀνασσέμεν, οἷσιν ἄρα Ζεὺς
IL.14,86	ἐκ νεότητος ἔδωκε καὶ ἐς γῆρας τολυπεύειν
IL.14,87	ἀργαλέους πολέμους, ὄφρα φθιόμεσθα ἕκαστος.
IL.14,88	οὕτω δὴ μέμονας Τρώων πόλιν εὐρυάγυιαν
IL.14,89	καλλείψειν, ἧς εἵνεκ' ὀϊζύομεν κακὰ πολλά;
IL.14,90	σίγα, μή τίς τ' ἄλλος Ἀχαιῶν τοῦτον ἀκούσῃ
IL.14,91	μῦθον, ὃν οὔ κεν ἀνήρ γε διὰ στόμα πάμπαν ἄγοιτο
IL.14,92	ὅς τις ἐπίσταιτο ᾗσι φρεσὶν ἄρτια βάζειν
IL.14,93	σκηπτοῦχός τ' εἴη, καί οἱ πειθοίατο λαοὶ
IL.14,94	τοσσοῖδ' ὅσσοισιν σὺ μετ' Ἀργείοισιν ἀνάσσεις:
IL.14,95	νῦν δέ σευ ὠνοσάμην πάγχυ φρένας, οἷον ἔειπες:
IL.14,96	ὃς κέλεαι πολέμοιο συνεσταότος καὶ ἀϋτῆς
IL.14,97	νῆας ἐϋσσέλμους ἅλαδ' ἑλκέμεν, ὄφρ' ἔτι μᾶλλον
IL.14,98	Τρωσὶ μὲν εὐκτὰ γένηται ἐπικρατέουσί περ ἔμπης,
IL.14,99	ἡμῖν δ' αἰπὺς ὄλεθρος ἐπιρρέπῃ. οὐ γὰρ Ἀχαιοὶ
IL.14,100	σχήσουσιν πόλεμον νηῶν ἅλα δ' ἑλκομενάων,
IL.14,101	ἀλλ' ἀποπαπτανέουσιν, ἐρωήσουσι δὲ χάρμης.
IL.14,102	ἔνθά κε σὴ βουλὴ δηλήσεται ὄρχαμε λαῶν.
IL.14,103	τὸν δ' ἠμείβετ' ἔπειτα ἄναξ ἀνδρῶν Ἀγαμέμνων:
IL.14,104	ὦ Ὀδυσεῦ μάλα πώς με καθίκεο θυμὸν ἐνιπῇ
IL.14,105	ἀργαλέῃ: ἀτὰρ οὐ μὲν ἐγὼν ἀέκοντας ἄνωγα
IL.14,106	νῆας ἐϋσσέλμους ἅλα δ' ἑλκέμεν υἷας Ἀχαιῶν.
IL.14,107	νῦν δ' εἴη ὃς τῆσδέ γ' ἀμείνονα μῆτιν ἐνίσποι
IL.14,108	ἢ νέος ἠὲ παλαιός: ἐμοὶ δέ κεν ἀσμένῳ εἴη.
IL.14,109	τοῖσι δὲ καὶ μετέειπε βοὴν ἀγαθὸς Διομήδης:
IL.14,110	ἐγγὺς ἀνήρ: οὐ δηθὰ ματεύσομεν: αἴ κ' ἐθέλητε
IL.14,111	πείθεσθαι, καὶ μή τι κότῳ ἀγάσησθε ἕκαστος
IL.14,112	οὕνεκα δὴ γενεῆφι νεώτατός εἰμι μεθ' ὑμῖν:
IL.14,113	πατρὸς δ' ἐξ ἀγαθοῦ καὶ ἐγὼ γένος εὔχομαι εἶναι
IL.14,114	„Τυδέος, ὃν Θήβῃσι χυτὴ κατὰ γαῖα καλύπτει.“
IL.14,115	Πορθεῖ γὰρ τρεῖς παῖδες ἀμύμονες ἐξεγένοντο,
IL.14,116	οἴκεον δ' ἐν Πλευρῶνι καὶ αἰπεινῇ Καλυδῶνι
IL.14,117	„Ἄγριος ἠδὲ Μέλας, τρίτατος δ' ἦν ἱππότα Οἰνεὺσ“
IL.14,118	πατρὸς ἐμοῖο πατήρ: ἀρετῇ δ' ἦν ἔξοχος αὐτῶν.
IL.14,119	ἀλλ' ὃ μὲν αὐτόθι μεῖνε, πατὴρ δ' ἐμὸς Ἄργεϊ νάσθη
IL.14,120	πλαγχθείς: ὡς γάρ που Ζεὺς ἤθελε καὶ θεοὶ ἄλλοι.
IL.14,121	Ἀδρήστοιο δ' ἔγημε θυγατρῶν, ναῖε δὲ δῶμα
IL.14,122	ἀφνειὸν βιότοιο, ἅλις δέ οἱ ἦσαν ἄρουραι
IL.14,123	πυροφόροι, πολλοὶ δὲ φυτῶν ἔσαν ὄρχατοι ἀμφίς,
IL.14,124	„πολλὰ δέ οἱ πρόβατ' ἔσκε: κέκαστο δὲ πάντας Ἀχαιοὺσ“
IL.14,125	„ἐγχείῃ: τὰ δὲ μέλλετ' ἀκουέμεν, εἰ ἐτεόν περ.“
IL.14,126	τὼ οὐκ ἄν με γένος γε κακὸν καὶ ἀνάλκιδα φάντες
IL.14,127	μῦθον ἀτιμήσαιτε πεφασμένον ὅν κ' ἐῢ εἴπω.
IL.14,128	„δεῦτ' ἴομεν πόλεμον δὲ καὶ οὐτάμενοί περ ἀνάγκῃ.“
IL.14,129	„ἔνθα δ' ἔπειτ' αὐτοὶ μὲν ἐχώμεθα δηϊοτῆτοσ“
IL.14,130	ἐκ βελέων, μή πού τις ἐφ' ἕλκεϊ ἕλκος ἄρηται:
IL.14,131	ἄλλους δ' ὀτρύνοντες ἐνήσομεν, οἳ τὸ πάρος περ
IL.14,132	θυμῷ ἦρα φέροντες ἀφεστᾶσ' οὐδὲ μάχονται.
IL.14,133	ὣς ἔφαθ', οἳ δ' ἄρα τοῦ μάλα μὲν κλύον ἠδὲ πίθοντο:
IL.14,134	βὰν δ' ἴμεν, ἦρχε δ' ἄρά σφιν ἄναξ ἀνδρῶν Ἀγαμέμνων.
IL.14,135	οὐδ' ἀλαοσκοπιὴν εἶχε κλυτὸς ἐννοσίγαιος,
IL.14,136	ἀλλὰ μετ' αὐτοὺς ἦλθε παλαιῷ φωτὶ ἐοικώς,
IL.14,137	δεξιτερὴν δ' ἕλε χεῖρ' Ἀγαμέμνονος Ἀτρεΐδαο,
IL.14,138	καί μιν φωνήσας ἔπεα πτερόεντα προσηύδα:
IL.14,139	Ἀτρεΐδη νῦν δή που Ἀχιλλῆος ὀλοὸν κῆρ
IL.14,140	γηθεῖ ἐνὶ στήθεσσι φόνον καὶ φύζαν Ἀχαιῶν
IL.14,141	δερκομένῳ, ἐπεὶ οὔ οἱ ἔνι φρένες οὐδ' ἠβαιαί.
IL.14,142	ἀλλ' ὃ μὲν ὣς ἀπόλοιτο, θεὸς δέ ἑ σιφλώσειε:
IL.14,143	σοὶ δ' οὔ πω μάλα πάγχυ θεοὶ μάκαρες κοτέουσιν,
IL.14,144	ἀλλ' ἔτι που Τρώων ἡγήτορες ἠδὲ μέδοντες
IL.14,145	εὐρὺ κονίσουσιν πεδίον, σὺ δ' ἐπόψεαι αὐτὸς
IL.14,146	φεύγοντας προτὶ ἄστυ νεῶν ἄπο καὶ κλισιάων.
IL.14,147	„ὣς εἰπὼν μέγ' ἄϋσεν ἐπεσσύμενος πεδίοιο.“
IL.14,148	ὅσσόν τ' ἐννεάχιλοι ἐπίαχον ἢ δεκάχιλοι
IL.14,149	ἀνέρες ἐν πολέμῳ ἔριδα ξυνάγοντες Ἄρηος,
IL.14,150	τόσσην ἐκ στήθεσφιν ὄπα κρείων ἐνοσίχθων
IL.14,151	ἧκεν: Ἀχαιοῖσιν δὲ μέγα σθένος ἔμβαλ' ἑκάστῳ
IL.14,152	καρδίῃ, ἄληκτον πολεμίζειν ἠδὲ μάχεσθαι.
IL.14,153	„ἥρη δ' εἰσεῖδε χρυσόθρονος ὀφθαλμοῖσι“
IL.14,154	„στᾶσ' ἐξ Οὐλύμποιο ἀπὸ ῥίου: αὐτίκα δ' ἔγνω“
IL.14,155	„τὸν μὲν ποιπνύοντα μάχην ἀνὰ κυδιάνειραν“
IL.14,156	αὐτοκασίγνητον καὶ δαέρα, χαῖρε δὲ θυμῷ:
IL.14,157	Ζῆνα δ' ἐπ' ἀκροτάτης κορυφῆς πολυπίδακος Ἴδης
IL.14,158	ἥμενον εἰσεῖδε, στυγερὸς δέ οἱ ἔπλετο θυμῷ.
IL.14,159	μερμήριξε δ' ἔπειτα βοῶπις πότνια Ἥρη
IL.14,160	ὅππως ἐξαπάφοιτο Διὸς νόον αἰγιόχοιο:
IL.14,161	ἧδε δέ οἱ κατὰ θυμὸν ἀρίστη φαίνετο βουλὴ
IL.14,162	ἐλθεῖν εἰς Ἴδην εὖ ἐντύνασαν ἓ αὐτήν,
IL.14,163	εἴ πως ἱμείραιτο παραδραθέειν φιλότητι
IL.14,164	ᾗ χροιῇ, τῷ δ' ὕπνον ἀπήμονά τε λιαρόν τε
IL.14,165	χεύῃ ἐπὶ βλεφάροισιν ἰδὲ φρεσὶ πευκαλίμῃσι.
IL.14,166	βῆ δ' ἴμεν ἐς θάλαμον, τόν οἱ φίλος υἱὸς ἔτευξεν
IL.14,167	„Ἥφαιστος, πυκινὰς δὲ θύρας σταθμοῖσιν ἐπῆρσε“
IL.14,168	„κληῗδι κρυπτῇ, τὴν δ' οὐ θεὸς ἄλλος ἀνῷγεν:“
IL.14,169	ἔνθ' ἥ γ' εἰσελθοῦσα θύρας ἐπέθηκε φαεινάς.
IL.14,170	„ἀμβροσίῃ μὲν πρῶτον ἀπὸ χροὸς ἱμερόεντοσ“
IL.14,171	„λύματα πάντα κάθηρεν, ἀλείψατο δὲ λίπ' ἐλαίῳ“
IL.14,172	„ἀμβροσίῳ ἑδανῷ, τό ῥά οἱ τεθυωμένον ἦεν:“
IL.14,173	τοῦ καὶ κινυμένοιο Διὸς κατὰ χαλκοβατὲς δῶ
IL.14,174	ἔμπης ἐς γαῖάν τε καὶ οὐρανὸν ἵκετ' ἀϋτμή.
IL.14,175	τῷ ῥ' ἥ γε χρόα καλὸν ἀλειψαμένη ἰδὲ χαίτας
IL.14,176	πεξαμένη χερσὶ πλοκάμους ἔπλεξε φαεινοὺς
IL.14,177	καλοὺς ἀμβροσίους ἐκ κράατος ἀθανάτοιο.
IL.14,178	„ἀμφὶ δ' ἄρ' ἀμβρόσιον ἑανὸν ἕσαθ', ὅν οἱ Ἀθήνη“
IL.14,179	ἔξυσ' ἀσκήσασα, τίθει δ' ἐνὶ δαίδαλα πολλά:
IL.14,180	„χρυσείῃς δ' ἐνετῇσι κατὰ στῆθος περονᾶτο.“
IL.14,181	ζώσατο δὲ ζώνῃ ἑκατὸν θυσάνοις ἀραρυίῃ,
IL.14,182	ἐν δ' ἄρα ἕρματα ἧκεν ἐϋτρήτοισι λοβοῖσι
IL.14,183	„τρίγληνα μορόεντα: χάρις δ' ἀπελάμπετο πολλή.“
IL.14,184	κρηδέμνῳ δ' ἐφύπερθε καλύψατο δῖα θεάων
IL.14,185	καλῷ νηγατέῳ: λευκὸν δ' ἦν ἠέλιος ὥς:
IL.14,186	ποσσὶ δ' ὑπὸ λιπαροῖσιν ἐδήσατο καλὰ πέδιλα.
IL.14,187	αὐτὰρ ἐπεὶ δὴ πάντα περὶ χροῒ θήκατο κόσμον
IL.14,188	βῆ ῥ' ἴμεν ἐκ θαλάμοιο, καλεσσαμένη δ' Ἀφροδίτην
IL.14,189	τῶν ἄλλων ἀπάνευθε θεῶν πρὸς μῦθον ἔειπε:
IL.14,190	ἦ ῥά νύ μοί τι πίθοιο φίλον τέκος ὅττί κεν εἴπω,
IL.14,191	ἦέ κεν ἀρνήσαιο κοτεσσαμένη τό γε θυμῷ,
IL.14,192	οὕνεκ' ἐγὼ Δαναοῖσι, σὺ δὲ Τρώεσσιν ἀρήγεις;
IL.14,193	τὴν δ' ἠμείβετ' ἔπειτα Διὸς θυγάτηρ Ἀφροδίτη:
IL.14,194	Ἥρη πρέσβα θεὰ θύγατερ μεγάλοιο Κρόνοιο
IL.14,195	αὔδα ὅ τι φρονέεις: τελέσαι δέ με θυμὸς ἄνωγεν,
IL.14,196	„εἰ δύναμαι τελέσαι γε καὶ εἰ τετελεσμένον ἐστίν.“
IL.14,197	τὴν δὲ δολοφρονέουσα προσηύδα πότνια Ἥρη:
IL.14,198	δὸς νῦν μοι φιλότητα καὶ ἵμερον, ᾧ τε σὺ πάντας
IL.14,199	δαμνᾷ ἀθανάτους ἠδὲ θνητοὺς ἀνθρώπους.
IL.14,200	εἶμι γὰρ ὀψομένη πολυφόρβου πείρατα γαίης,
IL.14,201	Ὠκεανόν τε θεῶν γένεσιν καὶ μητέρα Τηθύν,
IL.14,202	οἵ μ' ἐν σφοῖσι δόμοισιν ἐῢ τρέφον ἠδ' ἀτίταλλον
IL.14,203	δεξάμενοι Ῥείας, ὅτε τε Κρόνον εὐρύοπα Ζεὺς
IL.14,204	γαίης νέρθε καθεῖσε καὶ ἀτρυγέτοιο θαλάσσης:
IL.14,205	τοὺς εἶμ' ὀψομένη, καί σφ' ἄκριτα νείκεα λύσω:
IL.14,206	„ἤδη γὰρ δηρὸν χρόνον ἀλλήλων ἀπέχονται“
IL.14,207	εὐνῆς καὶ φιλότητος, ἐπεὶ χόλος ἔμπεσε θυμῷ.
IL.14,208	εἰ κείνω ἐπέεσσι παραιπεπιθοῦσα φίλον κῆρ
IL.14,209	„εἰς εὐνὴν ἀνέσαιμι ὁμωθῆναι φιλότητι,“
IL.14,210	αἰεί κέ σφι φίλη τε καὶ αἰδοίη καλεοίμην.
IL.14,211	τὴν δ' αὖτε προσέειπε φιλομειδὴς Ἀφροδίτη:
IL.14,212	οὐκ ἔστ' οὐδὲ ἔοικε τεὸν ἔπος ἀρνήσασθαι:
IL.14,213	Ζηνὸς γὰρ τοῦ ἀρίστου ἐν ἀγκοίνῃσιν ἰαύεις.
IL.14,214	„ἦ, καὶ ἀπὸ στήθεσφιν ἐλύσατο κεστὸν ἱμάντα“
IL.14,215	ποικίλον, ἔνθα δέ οἱ θελκτήρια πάντα τέτυκτο:
IL.14,216	ἔνθ' ἔνι μὲν φιλότης, ἐν δ' ἵμερος, ἐν δ' ὀαριστὺς
IL.14,217	πάρφασις, ἥ τ' ἔκλεψε νόον πύκα περ φρονεόντων.
IL.14,218	„τόν ῥά οἱ ἔμβαλε χερσὶν ἔπος τ' ἔφατ' ἔκ τ' ὀνόμαζε:“
IL.14,219	„τῆ νῦν τοῦτον ἱμάντα τεῷ ἐγκάτθεο κόλπῳ“
IL.14,220	ποικίλον, ᾧ ἔνι πάντα τετεύχαται: οὐδέ σέ φημι
IL.14,221	ἄπρηκτόν γε νέεσθαι, ὅ τι φρεσὶ σῇσι μενοινᾷς.
IL.14,222	ὣς φάτο, μείδησεν δὲ βοῶπις πότνια Ἥρη,
IL.14,223	„μειδήσασα δ' ἔπειτα ἑῷ ἐγκάτθετο κόλπῳ.“
IL.14,224	ἣ μὲν ἔβη πρὸς δῶμα Διὸς θυγάτηρ Ἀφροδίτη,
IL.14,225	„Ἥρη δ' ἀΐξασα λίπεν ῥίον Οὐλύμποιο,“
IL.14,226	„Πιερίην δ' ἐπιβᾶσα καὶ Ἠμαθίην ἐρατεινὴν“
IL.14,227	σεύατ' ἐφ' ἱπποπόλων Θρῃκῶν ὄρεα νιφόεντα
IL.14,228	ἀκροτάτας κορυφάς: οὐδὲ χθόνα μάρπτε ποδοῖιν:
IL.14,229	ἐξ Ἀθόω δ' ἐπὶ πόντον ἐβήσετο κυμαίνοντα,
IL.14,230	Λῆμνον δ' εἰσαφίκανε πόλιν θείοιο Θόαντος.
IL.14,231	ἔνθ' Ὕπνῳ ξύμβλητο κασιγνήτῳ Θανάτοιο,
IL.14,232	ἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζεν:
IL.14,233	Ὕπνε ἄναξ πάντων τε θεῶν πάντων τ' ἀνθρώπων,
IL.14,234	ἠμὲν δή ποτ' ἐμὸν ἔπος ἔκλυες, ἠδ' ἔτι καὶ νῦν
IL.14,235	„πείθευ: ἐγὼ δέ κέ τοι ἰδέω χάριν ἤματα πάντα.“
IL.14,236	κοίμησόν μοι Ζηνὸς ὑπ' ὀφρύσιν ὄσσε φαεινὼ
IL.14,237	αὐτίκ' ἐπεί κεν ἐγὼ παραλέξομαι ἐν φιλότητι.
IL.14,238	δῶρα δέ τοι δώσω καλὸν θρόνον ἄφθιτον αἰεὶ
IL.14,239	„χρύσεον: Ἥφαιστος δέ κ' ἐμὸς πάϊς ἀμφιγυήεισ“
IL.14,240	τεύξει' ἀσκήσας, ὑπὸ δὲ θρῆνυν ποσὶν ἥσει,
IL.14,241	τῷ κεν ἐπισχοίης λιπαροὺς πόδας εἰλαπινάζων.
IL.14,242	„τὴν δ' ἀπαμειβόμενος προσεφώνεε νήδυμος Ὕπνος:“
IL.14,243	Ἥρη πρέσβα θεὰ θύγατερ μεγάλοιο Κρόνοιο
IL.14,244	ἄλλον μέν κεν ἔγωγε θεῶν αἰειγενετάων
IL.14,245	ῥεῖα κατευνήσαιμι, καὶ ἂν ποταμοῖο ῥέεθρα
IL.14,246	Ὠκεανοῦ, ὅς περ γένεσις πάντεσσι τέτυκται:
IL.14,247	Ζηνὸς δ' οὐκ ἂν ἔγωγε Κρονίονος ἆσσον ἱκοίμην
IL.14,248	οὐδὲ κατευνήσαιμ', ὅτε μὴ αὐτός γε κελεύοι.
IL.14,249	ἤδη γάρ με καὶ ἄλλο τεὴ ἐπίνυσσεν ἐφετμὴ
IL.14,250	ἤματι τῷ ὅτε κεῖνος ὑπέρθυμος Διὸς υἱὸς
IL.14,251	ἔπλεεν Ἰλιόθεν Τρώων πόλιν ἐξαλαπάξας.
IL.14,252	ἤτοι ἐγὼ μὲν ἔλεξα Διὸς νόον αἰγιόχοιο
IL.14,253	νήδυμος ἀμφιχυθείς: σὺ δέ οἱ κακὰ μήσαο θυμῷ
IL.14,254	ὄρσασ' ἀργαλέων ἀνέμων ἐπὶ πόντον ἀήτας,
IL.14,255	καί μιν ἔπειτα Κόων δ' εὖ ναιομένην ἀπένεικας
IL.14,256	νόσφι φίλων πάντων. ὃ δ' ἐπεγρόμενος χαλέπαινε
IL.14,257	ῥιπτάζων κατὰ δῶμα θεούς, ἐμὲ δ' ἔξοχα πάντων
IL.14,258	ζήτει: καί κέ μ' ἄϊστον ἀπ' αἰθέρος ἔμβαλε πόντῳ,
IL.14,259	εἰ μὴ Νὺξ δμήτειρα θεῶν ἐσάωσε καὶ ἀνδρῶν:
IL.14,260	τὴν ἱκόμην φεύγων, ὃ δ' ἐπαύσατο χωόμενός περ.
IL.14,261	ἅζετο γὰρ μὴ Νυκτὶ θοῇ ἀποθύμια ἕρδοι.
IL.14,262	νῦν αὖ τοῦτό μ' ἄνωγας ἀμήχανον ἄλλο τελέσσαι.
IL.14,263	τὸν δ' αὖτε προσέειπε βοῶπις πότνια Ἥρη:
IL.14,264	Ὕπνε τί ἢ δὲ σὺ ταῦτα μετὰ φρεσὶ σῇσι μενοινᾷς;
IL.14,265	ἦ φῂς ὣς Τρώεσσιν ἀρηξέμεν εὐρύοπα Ζῆν
IL.14,266	ὡς Ἡρακλῆος περιχώσατο παῖδος ἑοῖο;
IL.14,267	„ἀλλ' ἴθ', ἐγὼ δέ κέ τοι Χαρίτων μίαν ὁπλοτεράων“
IL.14,268	δώσω ὀπυιέμεναι καὶ σὴν κεκλῆσθαι ἄκοιτιν.
IL.14,270	ὣς φάτο, χήρατο δ' Ὕπνος, ἀμειβόμενος δὲ προσηύδα:
IL.14,271	ἄγρει νῦν μοι ὄμοσσον ἀάατον Στυγὸς ὕδωρ,
IL.14,272	„χειρὶ δὲ τῇ ἑτέρῃ μὲν ἕλε χθόνα πουλυβότειραν,“
IL.14,273	τῇ δ' ἑτέρῃ ἅλα μαρμαρέην, ἵνα νῶϊν ἅπαντες
IL.14,274	μάρτυροι ὦσ' οἳ ἔνερθε θεοὶ Κρόνον ἀμφὶς ἐόντες,
IL.14,275	ἦ μὲν ἐμοὶ δώσειν Χαρίτων μίαν ὁπλοτεράων
IL.14,276	Πασιθέην, ἧς τ' αὐτὸς ἐέλδομαι ἤματα πάντα.
IL.14,277	ὣς ἔφατ', οὐδ' ἀπίθησε θεὰ λευκώλενος Ἥρη,
IL.14,278	ὄμνυε δ' ὡς ἐκέλευε, θεοὺς δ' ὀνόμηνεν ἅπαντας
IL.14,279	„τοὺς ὑποταρταρίους οἳ Τιτῆνες καλέονται.“
IL.14,280	αὐτὰρ ἐπεί ῥ' ὄμοσέν τε τελεύτησέν τε τὸν ὅρκον,
IL.14,281	τὼ βήτην Λήμνου τε καὶ Ἴμβρου ἄστυ λιπόντε
IL.14,282	ἠέρα ἑσσαμένω ῥίμφα πρήσσοντε κέλευθον.
IL.14,283	Ἴδην δ' ἱκέσθην πολυπίδακα μητέρα θηρῶν
IL.14,284	„Λεκτόν, ὅθι πρῶτον λιπέτην ἅλα: τὼ δ' ἐπὶ χέρσου“
IL.14,285	βήτην, ἀκροτάτη δὲ ποδῶν ὕπο σείετο ὕλη.
IL.14,286	ἔνθ' Ὕπνος μὲν ἔμεινε πάρος Διὸς ὄσσε ἰδέσθαι
IL.14,287	εἰς ἐλάτην ἀναβὰς περιμήκετον, ἣ τότ' ἐν Ἴδῃ
IL.14,288	„μακροτάτη πεφυυῖα δι' ἠέρος αἰθέρ' ἵκανεν:“
IL.14,289	ἔνθ' ἧστ' ὄζοισιν πεπυκασμένος εἰλατίνοισιν
IL.14,290	ὄρνιθι λιγυρῇ ἐναλίγκιος, ἥν τ' ἐν ὄρεσσι
IL.14,291	χαλκίδα κικλήσκουσι θεοί, ἄνδρες δὲ κύμινδιν.
IL.14,292	ἥρη δὲ κραιπνῶς προσεβήσετο Γάργαρον ἄκρον
IL.14,293	Ἴδης ὑψηλῆς: ἴδε δὲ νεφεληγερέτα Ζεύς.
IL.14,294	ὡς δ' ἴδεν, ὥς μιν ἔρως πυκινὰς φρένας ἀμφεκάλυψεν,
IL.14,295	οἷον ὅτε πρῶτόν περ ἐμισγέσθην φιλότητι
IL.14,296	εἰς εὐνὴν φοιτῶντε, φίλους λήθοντε τοκῆας.
IL.14,297	στῆ δ' αὐτῆς προπάροιθεν ἔπος τ' ἔφατ' ἔκ τ' ὀνόμαζεν:
IL.14,298	Ἥρη πῇ μεμαυῖα κατ' Οὐλύμπου τόδ' ἱκάνεις;
IL.14,299	ἵπποι δ' οὐ παρέασι καὶ ἅρματα τῶν κ' ἐπιβαίης.
IL.14,300	τὸν δὲ δολοφρονέουσα προσηύδα πότνια Ἥρη:
IL.14,301	ἔρχομαι ὀψομένη πολυφόρβου πείρατα γαίης,
IL.14,302	Ὠκεανόν τε θεῶν γένεσιν καὶ μητέρα Τηθύν,
IL.14,303	οἵ με σφοῖσι δόμοισιν ἐῢ τρέφον ἠδ' ἀτίταλλον:
IL.14,304	τοὺς εἶμ' ὀψομένη, καί σφ' ἄκριτα νείκεα λύσω:
IL.14,305	ἤδη γὰρ δηρὸν χρόνον ἀλλήλων ἀπέχονται
IL.14,306	εὐνῆς καὶ φιλότητος, ἐπεὶ χόλος ἔμπεσε θυμῷ.
IL.14,307	ἵπποι δ' ἐν πρυμνωρείῃ πολυπίδακος Ἴδης
IL.14,308	ἑστᾶσ', οἵ μ' οἴσουσιν ἐπὶ τραφερήν τε καὶ ὑγρήν.
IL.14,309	νῦν δὲ σεῦ εἵνεκα δεῦρο κατ' Οὐλύμπου τόδ' ἱκάνω,
IL.14,310	μή πώς μοι μετέπειτα χολώσεαι, αἴ κε σιωπῇ
IL.14,311	οἴχωμαι πρὸς δῶμα βαθυρρόου Ὠκεανοῖο.
IL.14,312	τὴν δ' ἀπαμειβόμενος προσέφη νεφεληγερέτα Ζεύς:
IL.14,313	Ἥρη κεῖσε μὲν ἔστι καὶ ὕστερον ὁρμηθῆναι,
IL.14,314	νῶϊ δ' ἄγ' ἐν φιλότητι τραπείομεν εὐνηθέντε.
IL.14,315	„οὐ γάρ πώ ποτέ μ' ὧδε θεᾶς ἔρος οὐδὲ γυναικὸσ“
IL.14,316	θυμὸν ἐνὶ στήθεσσι περιπροχυθεὶς ἐδάμασσεν,
IL.14,317	οὐδ' ὁπότ' ἠρασάμην Ἰξιονίης ἀλόχοιο,
IL.14,318	ἣ τέκε Πειρίθοον θεόφιν μήστωρ' ἀτάλαντον:
IL.14,319	οὐδ' ὅτε περ Δανάης καλλισφύρου Ἀκρισιώνης,
IL.14,320	ἣ τέκε Περσῆα πάντων ἀριδείκετον ἀνδρῶν:
IL.14,321	οὐδ' ὅτε Φοίνικος κούρης τηλεκλειτοῖο,
IL.14,322	ἣ τέκε μοι Μίνων τε καὶ ἀντίθεον Ῥαδάμανθυν:
IL.14,323	οὐδ' ὅτε περ Σεμέλης οὐδ' Ἀλκμήνης ἐνὶ Θήβῃ,
IL.14,324	ἥ ῥ' Ἡρακλῆα κρατερόφρονα γείνατο παῖδα:
IL.14,325	ἣ δὲ Διώνυσον Σεμέλη τέκε χάρμα βροτοῖσιν:
IL.14,326	οὐδ' ὅτε Δήμητρος καλλιπλοκάμοιο ἀνάσσης,
IL.14,327	οὐδ' ὁπότε Λητοῦς ἐρικυδέος, οὐδὲ σεῦ αὐτῆς,
IL.14,328	ὡς σέο νῦν ἔραμαι καί με γλυκὺς ἵμερος αἱρεῖ.
IL.14,329	τὸν δὲ δολοφρονέουσα προσηύδα πότνια Ἥρη:
IL.14,330	αἰνότατε Κρονίδη ποῖον τὸν μῦθον ἔειπες.
IL.14,331	εἰ νῦν ἐν φιλότητι λιλαίεαι εὐνηθῆναι
IL.14,332	Ἴδης ἐν κορυφῇσι, τὰ δὲ προπέφανται ἅπαντα:
IL.14,333	πῶς κ' ἔοι εἴ τις νῶϊ θεῶν αἰειγενετάων
IL.14,334	εὕδοντ' ἀθρήσειε, θεοῖσι δὲ πᾶσι μετελθὼν
IL.14,335	πεφράδοι; οὐκ ἂν ἔγωγε τεὸν πρὸς δῶμα νεοίμην
IL.14,336	ἐξ εὐνῆς ἀνστᾶσα, νεμεσσητὸν δέ κεν εἴη.
IL.14,337	ἀλλ' εἰ δή ῥ' ἐθέλεις καί τοι φίλον ἔπλετο θυμῷ,
IL.14,338	„ἔστιν τοι θάλαμος, τόν τοι φίλος υἱὸς ἔτευξεν“
IL.14,339	Ἥφαιστος, πυκινὰς δὲ θύρας σταθμοῖσιν ἐπῆρσεν:
IL.14,340	ἔνθ' ἴομεν κείοντες, ἐπεί νύ τοι εὔαδεν εὐνή.
IL.14,341	τὴν δ' ἀπαμειβόμενος προσέφη νεφεληγερέτα Ζεύς:
IL.14,342	Ἥρη μήτε θεῶν τό γε δείδιθι μήτέ τιν' ἀνδρῶν
IL.14,343	ὄψεσθαι: τοῖόν τοι ἐγὼ νέφος ἀμφικαλύψω
IL.14,344	χρύσεον: οὐδ' ἂν νῶϊ διαδράκοι Ἠέλιός περ,
IL.14,345	οὗ τε καὶ ὀξύτατον πέλεται φάος εἰσοράασθαι.
IL.14,346	ἦ ῥα καὶ ἀγκὰς ἔμαρπτε Κρόνου παῖς ἣν παράκοιτιν:
IL.14,347	τοῖσι δ' ὑπὸ χθὼν δῖα φύεν νεοθηλέα ποίην,
IL.14,348	λωτόν θ' ἑρσήεντα ἰδὲ κρόκον ἠδ' ὑάκινθον
IL.14,349	πυκνὸν καὶ μαλακόν, ὃς ἀπὸ χθονὸς ὑψόσ' ἔεργε.
IL.14,350	τῷ ἔνι λεξάσθην, ἐπὶ δὲ νεφέλην ἕσσαντο
IL.14,351	καλὴν χρυσείην: στιλπναὶ δ' ἀπέπιπτον ἔερσαι.
IL.14,352	ὣς ὃ μὲν ἀτρέμας εὗδε πατὴρ ἀνὰ Γαργάρῳ ἄκρῳ,
IL.14,353	ὕπνῳ καὶ φιλότητι δαμείς, ἔχε δ' ἀγκὰς ἄκοιτιν:
IL.14,354	„βῆ δὲ θέειν ἐπὶ νῆας Ἀχαιῶν νήδυμος Ὕπνοσ“
IL.14,355	ἀγγελίην ἐρέων γαιηόχῳ ἐννοσιγαίῳ:
IL.14,356	ἀγχοῦ δ' ἱστάμενος ἔπεα πτερόεντα προσηύδα:
IL.14,357	πρόφρων νῦν Δαναοῖσι Ποσείδαον ἐπάμυνε,
IL.14,358	καί σφιν κῦδος ὄπαζε μίνυνθά περ, ὄφρ' ἔτι εὕδει
IL.14,359	Ζεύς, ἐπεὶ αὐτῷ ἐγὼ μαλακὸν περὶ κῶμ' ἐκάλυψα:
IL.14,360	Ἥρη δ' ἐν φιλότητι παρήπαφεν εὐνηθῆναι.
IL.14,361	ὣς εἰπὼν ὃ μὲν ᾤχετ' ἐπὶ κλυτὰ φῦλ' ἀνθρώπων,
IL.14,362	τὸν δ' ἔτι μᾶλλον ἀνῆκεν ἀμυνέμεναι Δαναοῖσιν.
IL.14,363	αὐτίκα δ' ἐν πρώτοισι μέγα προθορὼν ἐκέλευσεν:
IL.14,364	Ἀργεῖοι καὶ δ' αὖτε μεθίεμεν Ἕκτορι νίκην
IL.14,365	Πριαμίδῃ, ἵνα νῆας ἕλῃ καὶ κῦδος ἄρηται;
IL.14,366	ἀλλ' ὃ μὲν οὕτω φησὶ καὶ εὔχεται οὕνεκ' Ἀχιλλεὺς
IL.14,367	νηυσὶν ἔπι γλαφυρῇσι μένει κεχολωμένος ἦτορ:
IL.14,368	κείνου δ' οὔ τι λίην ποθὴ ἔσσεται, εἴ κεν οἳ ἄλλοι
IL.14,369	ἡμεῖς ὀτρυνώμεθ' ἀμυνέμεν ἀλλήλοισιν.
IL.14,370	ἀλλ' ἄγεθ' ὡς ἂν ἐγὼ εἴπω πειθώμεθα πάντες:
IL.14,371	ἀσπίδες ὅσσαι ἄρισται ἐνὶ στρατῷ ἠδὲ μέγισται
IL.14,372	ἑσσάμενοι, κεφαλὰς δὲ παναίθῃσιν κορύθεσσι
IL.14,373	κρύψαντες, χερσίν τε τὰ μακρότατ' ἔγχε' ἑλόντες
IL.14,374	ἴομεν: αὐτὰρ ἐγὼν ἡγήσομαι, οὐδ' ἔτι φημὶ
IL.14,375	Ἕκτορα Πριαμίδην μενέειν μάλα περ μεμαῶτα.
IL.14,376	ὃς δέ κ' ἀνὴρ μενέχαρμος, ἔχει δ' ὀλίγον σάκος ὤμῳ,
IL.14,377	χείρονι φωτὶ δότω, ὃ δ' ἐν ἀσπίδι μείζονι δύτω.
IL.14,378	ὣς ἔφαθ', οἳ δ' ἄρα τοῦ μάλα μὲν κλύον ἠδὲ πίθοντο:
IL.14,379	„τοὺς δ' αὐτοὶ βασιλῆες ἐκόσμεον οὐτάμενοί περ“
IL.14,380	Τυδεΐδης Ὀδυσεύς τε καὶ Ἀτρεΐδης Ἀγαμέμνων:
IL.14,381	οἰχόμενοι δ' ἐπὶ πάντας ἀρήϊα τεύχε' ἄμειβον:
IL.14,382	„ἐσθλὰ μὲν ἐσθλὸς ἔδυνε, χέρεια δὲ χείρονι δόσκεν.“
IL.14,383	αὐτὰρ ἐπεί ῥ' ἕσσαντο περὶ χροῒ νώροπα χαλκὸν
IL.14,384	βάν ῥ' ἴμεν: ἦρχε δ' ἄρά σφι Ποσειδάων ἐνοσίχθων
IL.14,385	δεινὸν ἄορ τανύηκες ἔχων ἐν χειρὶ παχείῃ
IL.14,386	εἴκελον ἀστεροπῇ: τῷ δ' οὐ θέμις ἐστὶ μιγῆναι
IL.14,387	ἐν δαῒ λευγαλέῃ, ἀλλὰ δέος ἰσχάνει ἄνδρας.
IL.14,388	τρῶας δ' αὖθ' ἑτέρωθεν ἐκόσμει φαίδιμος Ἕκτωρ.
IL.14,389	δή ῥα τότ' αἰνοτάτην ἔριδα πτολέμοιο τάνυσσαν
IL.14,390	κυανοχαῖτα Ποσειδάων καὶ φαίδιμος Ἕκτωρ,
IL.14,391	„ἤτοι ὃ μὲν Τρώεσσιν, ὃ δ' Ἀργείοισιν ἀρήγων.“
IL.14,392	ἐκλύσθη δὲ θάλασσα ποτὶ κλισίας τε νέας τε
IL.14,393	Ἀργείων: οἳ δὲ ξύνισαν μεγάλῳ ἀλαλητῷ.
IL.14,394	οὔτε θαλάσσης κῦμα τόσον βοάᾳ ποτὶ χέρσον
IL.14,395	ποντόθεν ὀρνύμενον πνοιῇ Βορέω ἀλεγεινῇ:
IL.14,396	οὔτε πυρὸς τόσσός γε ποτὶ βρόμος αἰθομένοιο
IL.14,397	οὔρεος ἐν βήσσῃς, ὅτε τ' ὤρετο καιέμεν ὕλην:
IL.14,398	οὔτ' ἄνεμος τόσσόν γε περὶ δρυσὶν ὑψικόμοισι
IL.14,399	ἠπύει, ὅς τε μάλιστα μέγα βρέμεται χαλεπαίνων,
IL.14,400	ὅσση ἄρα Τρώων καὶ Ἀχαιῶν ἔπλετο φωνὴ
IL.14,401	δεινὸν ἀϋσάντων, ὅτ' ἐπ' ἀλλήλοισιν ὄρουσαν.
IL.14,402	„αἴαντος δὲ πρῶτος ἀκόντισε φαίδιμος Ἕκτωρ“
IL.14,403	ἔγχει, ἐπεὶ τέτραπτο πρὸς ἰθύ οἱ, οὐδ' ἀφάμαρτε,
IL.14,404	τῇ ῥα δύω τελαμῶνε περὶ στήθεσσι τετάσθην,
IL.14,405	„ἤτοι ὃ μὲν σάκεος, ὃ δὲ φασγάνου ἀργυροήλου“
IL.14,406	„τώ οἱ ῥυσάσθην τέρενα χρόα. χώσατο δ' Ἕκτωρ,“
IL.14,407	ὅττί ῥά οἱ βέλος ὠκὺ ἐτώσιον ἔκφυγε χειρός,
IL.14,408	ἂψ δ' ἑτάρων εἰς ἔθνος ἐχάζετο κῆρ' ἀλεείνων.
IL.14,409	τὸν μὲν ἔπειτ' ἀπιόντα μέγας Τελαμώνιος Αἴας
IL.14,410	χερμαδίῳ, τά ῥα πολλὰ θοάων ἔχματα νηῶν
IL.14,411	πὰρ ποσὶ μαρναμένων ἐκυλίνδετο, τῶν ἓν ἀείρας
IL.14,412	στῆθος βεβλήκει ὑπὲρ ἄντυγος ἀγχόθι δειρῆς,
IL.14,413	στρόμβον δ' ὣς ἔσσευε βαλών, περὶ δ' ἔδραμε πάντῃ.
IL.14,414	ὡς δ' ὅθ' ὑπὸ πληγῆς πατρὸς Διὸς ἐξερίπῃ δρῦς
IL.14,415	πρόρριζος, δεινὴ δὲ θεείου γίγνεται ὀδμὴ
IL.14,416	„ἐξ αὐτῆς, τὸν δ' οὔ περ ἔχει θράσος ὅς κεν ἴδηται“
IL.14,417	ἐγγὺς ἐών, χαλεπὸς δὲ Διὸς μεγάλοιο κεραυνός,
IL.14,418	„ὣς ἔπεσ' Ἕκτορος ὦκα χαμαὶ μένος ἐν κονίῃσι:“
IL.14,419	χειρὸς δ' ἔκβαλεν ἔγχος, ἐπ' αὐτῷ δ' ἀσπὶς ἑάφθη
IL.14,420	καὶ κόρυς, ἀμφὶ δέ οἱ βράχε τεύχεα ποικίλα χαλκῷ.
IL.14,421	„οἳ δὲ μέγα ἰάχοντες ἐπέδραμον υἷες Ἀχαιῶν“
IL.14,422	ἐλπόμενοι ἐρύεσθαι, ἀκόντιζον δὲ θαμειὰς
IL.14,423	αἰχμάς: ἀλλ' οὔ τις ἐδυνήσατο ποιμένα λαῶν
IL.14,424	οὐτάσαι οὐδὲ βαλεῖν: πρὶν γὰρ περίβησαν ἄριστοι
IL.14,425	Πουλυδάμας τε καὶ Αἰνείας καὶ δῖος Ἀγήνωρ
IL.14,426	Σαρπηδών τ' ἀρχὸς Λυκίων καὶ Γλαῦκος ἀμύμων.
IL.14,427	τῶν δ' ἄλλων οὔ τίς εὑ ἀκήδεσεν, ἀλλὰ πάροιθεν
IL.14,428	ἀσπίδας εὐκύκλους σχέθον αὐτοῦ. τὸν δ' ἄρ' ἑταῖροι
IL.14,429	χερσὶν ἀείραντες φέρον ἐκ πόνου, ὄφρ' ἵκεθ' ἵππους
IL.14,430	ὠκέας, οἵ οἱ ὄπισθε μάχης ἠδὲ πτολέμοιο
IL.14,431	ἕστασαν ἡνίοχόν τε καὶ ἅρματα ποικίλ' ἔχοντες:
IL.14,432	οἳ τόν γε προτὶ ἄστυ φέρον βαρέα στενάχοντα.
IL.14,433	ἀλλ' ὅτε δὴ πόρον ἷξον ἐϋρρεῖος ποταμοῖο
IL.14,434	„Ξάνθου δινήεντος, ὃν ἀθάνατος τέκετο Ζεύς,“
IL.14,435	ἔνθά μιν ἐξ ἵππων πέλασαν χθονί, κὰδ δέ οἱ ὕδωρ
IL.14,436	χεῦαν: ὃ δ' ἀμπνύνθη καὶ ἀνέδρακεν ὀφθαλμοῖσιν,
IL.14,437	ἑζόμενος δ' ἐπὶ γοῦνα κελαινεφὲς αἷμ' ἀπέμεσσεν:
IL.14,438	αὖτις δ' ἐξοπίσω πλῆτο χθονί, τὼ δέ οἱ ὄσσε
IL.14,439	„νὺξ ἐκάλυψε μέλαινα: βέλος δ' ἔτι θυμὸν ἐδάμνα.“
IL.14,440	ἀργεῖοι δ' ὡς οὖν ἴδον Ἕκτορα νόσφι κιόντα
IL.14,441	μᾶλλον ἐπὶ Τρώεσσι θόρον, μνήσαντο δὲ χάρμης.
IL.14,442	„ἔνθα πολὺ πρώτιστος Ὀϊλῆος ταχὺς Αἴασ“
IL.14,443	Σάτνιον οὔτασε δουρὶ μετάλμενος ὀξυόεντι
IL.14,444	Ἠνοπίδην, ὃν ἄρα νύμφη τέκε νηῒς ἀμύμων
IL.14,445	Ἤνοπι βουκολέοντι παρ' ὄχθας Σατνιόεντος.
IL.14,446	τὸν μὲν Ὀϊλιάδης δουρὶ κλυτὸς ἐγγύθεν ἐλθὼν
IL.14,447	οὖτα κατὰ λαπάρην: ὃ δ' ἀνετράπετ', ἀμφὶ δ' ἄρ' αὐτῷ
IL.14,448	Τρῶες καὶ Δαναοὶ σύναγον κρατερὴν ὑσμίνην.
IL.14,449	τῷ δ' ἐπὶ Πουλυδάμας ἐγχέσπαλος ἦλθεν ἀμύντωρ
IL.14,450	Πανθοΐδης, βάλε δὲ Προθοήνορα δεξιὸν ὦμον
IL.14,451	υἱὸν Ἀρηϊλύκοιο, δι' ὤμου δ' ὄβριμον ἔγχος
IL.14,452	ἔσχεν, ὃ δ' ἐν κονίῃσι πεσὼν ἕλε γαῖαν ἀγοστῷ.
IL.14,453	Πουλυδάμας δ' ἔκπαγλον ἐπεύξατο μακρὸν ἀΰσας:
IL.14,454	οὐ μὰν αὖτ' ὀΐω μεγαθύμου Πανθοΐδαο
IL.14,455	χειρὸς ἄπο στιβαρῆς ἅλιον πηδῆσαι ἄκοντα,
IL.14,456	ἀλλά τις Ἀργείων κόμισε χροΐ, καί μιν ὀΐω
IL.14,457	αὐτῷ σκηπτόμενον κατίμεν δόμον Ἄϊδος εἴσω.
IL.14,458	ὣς ἔφατ', Ἀργείοισι δ' ἄχος γένετ' εὐξαμένοιο:
IL.14,459	Αἴαντι δὲ μάλιστα δαΐφρονι θυμὸν ὄρινε
IL.14,460	τῷ Τελαμωνιάδῃ: τοῦ γὰρ πέσεν ἄγχι μάλιστα.
IL.14,461	καρπαλίμως δ' ἀπιόντος ἀκόντισε δουρὶ φαεινῷ.
IL.14,462	Πουλυδάμας δ' αὐτὸς μὲν ἀλεύατο κῆρα μέλαιναν
IL.14,463	„λικριφὶς ἀΐξας, κόμισεν δ' Ἀντήνορος υἱὸσ“
IL.14,464	Ἀρχέλοχος: τῷ γάρ ῥα θεοὶ βούλευσαν ὄλεθρον.
IL.14,465	τόν ῥ' ἔβαλεν κεφαλῆς τε καὶ αὐχένος ἐν συνεοχμῷ,
IL.14,466	νείατον ἀστράγαλον, ἀπὸ δ' ἄμφω κέρσε τένοντε:
IL.14,467	τοῦ δὲ πολὺ προτέρη κεφαλὴ στόμα τε ῥῖνές τε
IL.14,468	οὔδεϊ πλῆντ' ἤ περ κνῆμαι καὶ γοῦνα πεσόντος.
IL.14,469	Αἴας δ' αὖτ' ἐγέγωνεν ἀμύμονι Πουλυδάμαντι:
IL.14,470	φράζεο Πουλυδάμα καί μοι νημερτὲς ἐνίσπες
IL.14,471	ἦ ῥ' οὐχ οὗτος ἀνὴρ Προθοήνορος ἀντὶ πεφάσθαι
IL.14,472	ἄξιος; οὐ μέν μοι κακὸς εἴδεται οὐδὲ κακῶν ἔξ,
IL.14,473	ἀλλὰ κασίγνητος Ἀντήνορος ἱπποδάμοιο
IL.14,474	ἢ πάϊς: αὐτῷ γὰρ γενεὴν ἄγχιστα ἐῴκει.
IL.14,475	ἦ ῥ' εὖ γιγνώσκων, Τρῶας δ' ἄχος ἔλλαβε θυμόν.
IL.14,476	ἔνθ' Ἀκάμας Πρόμαχον Βοιώτιον οὔτασε δουρὶ
IL.14,477	„ἀμφὶ κασιγνήτῳ βεβαώς: ὃ δ' ὕφελκε ποδοῖιν.“
IL.14,478	τῷ δ' Ἀκάμας ἔκπαγλον ἐπεύξατο μακρὸν ἀΰσας:
IL.14,479	Ἀργεῖοι ἰόμωροι ἀπειλάων ἀκόρητοι
IL.14,480	οὔ θην οἴοισίν γε πόνος τ' ἔσεται καὶ ὀϊζὺς
IL.14,481	ἡμῖν, ἀλλά ποθ' ὧδε κατακτενέεσθε καὶ ὔμμες.
IL.14,482	φράζεσθ' ὡς ὑμῖν Πρόμαχος δεδμημένος εὕδει
IL.14,483	ἔγχει ἐμῷ, ἵνα μή τι κασιγνήτοιό γε ποινὴ
IL.14,484	δηρὸν ἄτιτος ἔῃ: τὼ καί κέ τις εὔχεται ἀνὴρ
IL.14,485	„γνωτὸν ἐνὶ μεγάροισιν ἀρῆς ἀλκτῆρα λιπέσθαι.“
IL.14,486	ὣς ἔφατ', Ἀργείοισι δ' ἄχος γένετ' εὐξαμένοιο:
IL.14,487	Πηνέλεῳ δὲ μάλιστα δαΐφρονι θυμὸν ὄρινεν:
IL.14,488	ὁρμήθη δ' Ἀκάμαντος: ὃ δ' οὐχ ὑπέμεινεν ἐρωὴν
IL.14,489	Πηνελέωο ἄνακτος: ὃ δ' οὔτασεν Ἰλιονῆα
IL.14,490	υἱὸν Φόρβαντος πολυμήλου, τόν ῥα μάλιστα
IL.14,491	Ἑρμείας Τρώων ἐφίλει καὶ κτῆσιν ὄπασσε:
IL.14,492	τῷ δ' ἄρ' ὑπὸ μήτηρ μοῦνον τέκεν Ἰλιονῆα.
IL.14,493	τὸν τόθ' ὑπ' ὀφρύος οὖτα κατ' ὀφθαλμοῖο θέμεθλα,
IL.14,494	ἐκ δ' ὦσε γλήνην: δόρυ δ' ὀφθαλμοῖο διὰ πρὸ
IL.14,495	καὶ διὰ ἰνίου ἦλθεν, ὃ δ' ἕζετο χεῖρε πετάσσας
IL.14,496	ἄμφω: Πηνέλεως δὲ ἐρυσσάμενος ξίφος ὀξὺ
IL.14,497	αὐχένα μέσσον ἔλασσεν, ἀπήραξεν δὲ χαμᾶζε
IL.14,498	αὐτῇ σὺν πήληκι κάρη: ἔτι δ' ὄβριμον ἔγχος
IL.14,499	„ἦεν ἐν ὀφθαλμῷ: ὃ δὲ φὴ κώδειαν ἀνασχὼν“
IL.14,500	πέφραδέ τε Τρώεσσι καὶ εὐχόμενος ἔπος ηὔδα:
IL.14,501	εἰπέμεναί μοι Τρῶες ἀγαυοῦ Ἰλιονῆος
IL.14,502	πατρὶ φίλῳ καὶ μητρὶ γοήμεναι ἐν μεγάροισιν:
IL.14,503	οὐδὲ γὰρ ἣ Προμάχοιο δάμαρ Ἀλεγηνορίδαο
IL.14,504	ἀνδρὶ φίλῳ ἐλθόντι γανύσσεται, ὁππότε κεν δὴ
IL.14,505	ἐκ Τροίης σὺν νηυσὶ νεώμεθα κοῦροι Ἀχαιῶν.
IL.14,506	ὣς φάτο, τοὺς δ' ἄρα πάντας ὑπὸ τρόμος ἔλλαβε γυῖα,
IL.14,507	πάπτηνεν δὲ ἕκαστος ὅπῃ φύγοι αἰπὺν ὄλεθρον.
IL.14,508	ἔσπετε νῦν μοι Μοῦσαι Ὀλύμπια δώματ' ἔχουσαι
IL.14,509	„ὅς τις δὴ πρῶτος βροτόεντ' ἀνδράγρι' Ἀχαιῶν“
IL.14,510	ἤρατ', ἐπεί ῥ' ἔκλινε μάχην κλυτὸς ἐννοσίγαιος.
IL.14,511	Αἴας ῥα πρῶτος Τελαμῶνιος Ὕρτιον οὖτα
IL.14,512	Γυρτιάδην Μυσῶν ἡγήτορα καρτεροθύμων:
IL.14,513	Φάλκην δ' Ἀντίλοχος καὶ Μέρμερον ἐξενάριξε:
IL.14,514	Μηριόνης δὲ Μόρυν τε καὶ Ἱπποτίωνα κατέκτα,
IL.14,515	Τεῦκρος δὲ Προθόωνά τ' ἐνήρατο καὶ Περιφήτην:
IL.14,516	„Ἀτρεΐδης δ' ἄρ' ἔπειθ' Ὑπερήνορα ποιμένα λαῶν“
IL.14,517	οὖτα κατὰ λαπάρην, διὰ δ' ἔντερα χαλκὸς ἄφυσσε
IL.14,518	„δῃώσας: ψυχὴ δὲ κατ' οὐταμένην ὠτειλὴν“
IL.14,519	ἔσσυτ' ἐπειγομένη, τὸν δὲ σκότος ὄσσε κάλυψε.
IL.14,520	πλείστους δ' Αἴας εἷλεν Ὀϊλῆος ταχὺς υἱός:
IL.14,521	οὐ γάρ οἵ τις ὁμοῖος ἐπισπέσθαι ποσὶν ἦεν
IL.14,522	ἀνδρῶν τρεσσάντων, ὅτε τε Ζεὺς ἐν φόβον ὄρσῃ.
IL.15,1	αὐτὰρ ἐπεὶ διά τε σκόλοπας καὶ τάφρον ἔβησαν
IL.15,2	φεύγοντες, πολλοὶ δὲ δάμεν Δαναῶν ὑπὸ χερσίν,
IL.15,3	οἳ μὲν δὴ παρ' ὄχεσφιν ἐρητύοντο μένοντες
IL.15,4	χλωροὶ ὑπαὶ δείους πεφοβημένοι: ἔγρετο δὲ Ζεὺς
IL.15,5	Ἴδης ἐν κορυφῇσι παρὰ χρυσοθρόνου Ἥρης,
IL.15,6	στῆ δ' ἄρ' ἀναΐξας, ἴδε δὲ Τρῶας καὶ Ἀχαιοὺς
IL.15,7	τοὺς μὲν ὀρινομένους, τοὺς δὲ κλονέοντας ὄπισθεν
IL.15,8	„Ἀργείους, μετὰ δέ σφι Ποσειδάωνα ἄνακτα:“
IL.15,9	Ἕκτορα δ' ἐν πεδίῳ ἴδε κείμενον, ἀμφὶ δ' ἑταῖροι
IL.15,10	„εἵαθ', ὃ δ' ἀργαλέῳ ἔχετ' ἄσθματι κῆρ ἀπινύσσων“
IL.15,11	„αἷμ' ἐμέων, ἐπεὶ οὔ μιν ἀφαυρότατος βάλ' Ἀχαιῶν.“
IL.15,12	τὸν δὲ ἰδὼν ἐλέησε πατὴρ ἀνδρῶν τε θεῶν τε,
IL.15,13	δεινὰ δ' ὑπόδρα ἰδὼν Ἥρην πρὸς μῦθον ἔειπεν:
IL.15,14	„ἦ μάλα δὴ κακότεχνος ἀμήχανε σὸς δόλος Ἥρη“
IL.15,15	„Ἕκτορα δῖον ἔπαυσε μάχης, ἐφόβησε δὲ λαούς.“
IL.15,16	οὐ μὰν οἶδ' εἰ αὖτε κακορραφίης ἀλεγεινῆς
IL.15,17	πρώτη ἐπαύρηαι καί σε πληγῇσιν ἱμάσσω.
IL.15,18	„ἦ οὐ μέμνῃ ὅτε τ' ἐκρέμω ὑψόθεν, ἐκ δὲ ποδοῖιν“
IL.15,19	ἄκμονας ἧκα δύω, περὶ χερσὶ δὲ δεσμὸν ἴηλα
IL.15,20	χρύσεον ἄρρηκτον; σὺ δ' ἐν αἰθέρι καὶ νεφέλῃσιν
IL.15,21	„ἐκρέμω: ἠλάστεον δὲ θεοὶ κατὰ μακρὸν Ὄλυμπον,“
IL.15,22	λῦσαι δ' οὐκ ἐδύναντο παρασταδόν: ὃν δὲ λάβοιμι
IL.15,23	„ῥίπτασκον τεταγὼν ἀπὸ βηλοῦ ὄφρ' ἂν ἵκηται“
IL.15,24	γῆν ὀλιγηπελέων: ἐμὲ δ' οὐδ' ὧς θυμὸν ἀνίει
IL.15,25	ἀζηχὴς ὀδύνη Ἡρακλῆος θείοιο,
IL.15,26	τὸν σὺ ξὺν Βορέῃ ἀνέμῳ πεπιθοῦσα θυέλλας
IL.15,27	πέμψας ἐπ' ἀτρύγετον πόντον κακὰ μητιόωσα,
IL.15,28	καί μιν ἔπειτα Κόων δ' εὖ ναιομένην ἀπένεικας.
IL.15,29	τὸν μὲν ἐγὼν ἔνθεν ῥυσάμην καὶ ἀνήγαγον αὖτις
IL.15,30	Ἄργος ἐς ἱππόβοτον καὶ πολλά περ ἀθλήσαντα.
IL.15,31	τῶν σ' αὖτις μνήσω ἵν' ἀπολλήξῃς ἀπατάων,
IL.15,32	ὄφρα ἴδῃ ἤν τοι χραίσμῃ φιλότης τε καὶ εὐνή,
IL.15,33	ἣν ἐμίγης ἐλθοῦσα θεῶν ἄπο καί μ' ἀπάτησας.
IL.15,34	ὣς φάτο, ῥίγησεν δὲ βοῶπις πότνια Ἥρη,
IL.15,35	καί μιν φωνήσασ' ἔπεα πτερόεντα προσηύδα:
IL.15,36	ἴστω νῦν τόδε Γαῖα καὶ Οὐρανὸς εὐρὺς ὕπερθε
IL.15,37	καὶ τὸ κατειβόμενον Στυγὸς ὕδωρ, ὅς τε μέγιστος
IL.15,38	ὅρκος δεινότατός τε πέλει μακάρεσσι θεοῖσι,
IL.15,39	σή θ' ἱερὴ κεφαλὴ καὶ νωΐτερον λέχος αὐτῶν
IL.15,40	κουρίδιον, τὸ μὲν οὐκ ἂν ἐγώ ποτε μὰψ ὀμόσαιμι:
IL.15,41	„μὴ δι' ἐμὴν ἰότητα Ποσειδάων ἐνοσίχθων“
IL.15,42	πημαίνει Τρῶάς τε καὶ Ἕκτορα, τοῖσι δ' ἀρήγει,
IL.15,43	ἀλλά που αὐτὸν θυμὸς ἐποτρύνει καὶ ἀνώγει,
IL.15,44	τειρομένους δ' ἐπὶ νηυσὶν ἰδὼν ἐλέησεν Ἀχαιούς.
IL.15,45	αὐτάρ τοι καὶ κείνῳ ἐγὼ παραμυθησαίμην
IL.15,46	τῇ ἴμεν ᾗ κεν δὴ σὺ κελαινεφὲς ἡγεμονεύῃς.
IL.15,47	ὣς φάτο, μείδησεν δὲ πατὴρ ἀνδρῶν τε θεῶν τε,
IL.15,48	καί μιν ἀμειβόμενος ἔπεα πτερόεντα προσηύδα:
IL.15,49	εἰ μὲν δὴ σύ γ' ἔπειτα βοῶπις πότνια Ἥρη
IL.15,50	„ἶσον ἐμοὶ φρονέουσα μετ' ἀθανάτοισι καθίζοις,“
IL.15,51	τώ κε Ποσειδάων γε, καὶ εἰ μάλα βούλεται ἄλλῃ,
IL.15,52	αἶψα μεταστρέψειε νόον μετὰ σὸν καὶ ἐμὸν κῆρ.
IL.15,53	ἀλλ' εἰ δή ῥ' ἐτεόν γε καὶ ἀτρεκέως ἀγορεύεις,
IL.15,54	ἔρχεο νῦν μετὰ φῦλα θεῶν, καὶ δεῦρο κάλεσσον
IL.15,55	Ἶρίν τ' ἐλθέμεναι καὶ Ἀπόλλωνα κλυτότοξον,
IL.15,56	ὄφρ' ἣ μὲν μετὰ λαὸν Ἀχαιῶν χαλκοχιτώνων
IL.15,57	ἔλθῃ, καὶ εἴπῃσι Ποσειδάωνι ἄνακτι
IL.15,58	παυσάμενον πολέμοιο τὰ ἃ πρὸς δώμαθ' ἱκέσθαι,
IL.15,59	Ἕκτορα δ' ὀτρύνῃσι μάχην ἐς Φοῖβος Ἀπόλλων,
IL.15,60	αὖτις δ' ἐμπνεύσῃσι μένος, λελάθῃ δ' ὀδυνάων
IL.15,61	αἳ νῦν μιν τείρουσι κατὰ φρένας, αὐτὰρ Ἀχαιοὺς
IL.15,62	αὖτις ἀποστρέψῃσιν ἀνάλκιδα φύζαν ἐνόρσας,
IL.15,63	φεύγοντες δ' ἐν νηυσὶ πολυκλήϊσι πέσωσι
IL.15,64	„Πηλεΐδεω Ἀχιλῆος: ὃ δ' ἀνστήσει ὃν ἑταῖρον“
IL.15,65	Πάτροκλον: τὸν δὲ κτενεῖ ἔγχεϊ φαίδιμος Ἕκτωρ
IL.15,66	Ἰλίου προπάροιθε πολέας ὀλέσαντ' αἰζηοὺς
IL.15,67	τοὺς ἄλλους, μετὰ δ' υἱὸν ἐμὸν Σαρπηδόνα δῖον.
IL.15,68	τοῦ δὲ χολωσάμενος κτενεῖ Ἕκτορα δῖος Ἀχιλλεύς.
IL.15,69	„ἐκ τοῦ δ' ἄν τοι ἔπειτα παλίωξιν παρὰ νηῶν“
IL.15,70	αἰὲν ἐγὼ τεύχοιμι διαμπερὲς εἰς ὅ κ' Ἀχαιοὶ
IL.15,71	„Ἴλιον αἰπὺ ἕλοιεν Ἀθηναίης διὰ βουλάς.“
IL.15,72	τὸ πρὶν δ' οὔτ' ἄρ' ἐγὼ παύω χόλον οὔτέ τιν' ἄλλον
IL.15,73	ἀθανάτων Δαναοῖσιν ἀμυνέμεν ἐνθάδ' ἐάσω
IL.15,74	πρίν γε τὸ Πηλεΐδαο τελευτηθῆναι ἐέλδωρ,
IL.15,75	ὥς οἱ ὑπέστην πρῶτον, ἐμῷ δ' ἐπένευσα κάρητι,
IL.15,76	ἤματι τῷ ὅτ' ἐμεῖο θεὰ Θέτις ἥψατο γούνων,
IL.15,77	λισσομένη τιμῆσαι Ἀχιλλῆα πτολίπορθον.
IL.15,78	ὣς ἔφατ', οὐδ' ἀπίθησε θεὰ λευκώλενος Ἥρη,
IL.15,79	βῆ δ' ἐξ Ἰδαίων ὀρέων ἐς μακρὸν Ὄλυμπον.
IL.15,80	ὡς δ' ὅτ' ἂν ἀΐξῃ νόος ἀνέρος, ὅς τ' ἐπὶ πολλὴν
IL.15,81	γαῖαν ἐληλουθὼς φρεσὶ πευκαλίμῃσι νοήσῃ
IL.15,82	ἔνθ' εἴην ἢ ἔνθα, μενοινήῃσί τε πολλά,
IL.15,83	ὣς κραιπνῶς μεμαυῖα διέπτατο πότνια Ἥρη:
IL.15,84	ἵκετο δ' αἰπὺν Ὄλυμπον, ὁμηγερέεσσι δ' ἐπῆλθεν
IL.15,85	ἀθανάτοισι θεοῖσι Διὸς δόμῳ: οἳ δὲ ἰδόντες
IL.15,86	„πάντες ἀνήϊξαν καὶ δεικανόωντο δέπασσιν.“
IL.15,87	„ἣ δ' ἄλλους μὲν ἔασε, Θέμιστι δὲ καλλιπαρῄῳ“
IL.15,88	δέκτο δέπας: πρώτη γὰρ ἐναντίη ἦλθε θέουσα,
IL.15,89	καί μιν φωνήσασ' ἔπεα πτερόεντα προσηύδα:
IL.15,90	Ἥρη τίπτε βέβηκας; ἀτυζομένῃ δὲ ἔοικας:
IL.15,91	ἦ μάλα δή σ' ἐφόβησε Κρόνου πάϊς, ὅς τοι ἀκοίτης.
IL.15,92	τὴν δ' ἠμείβετ' ἔπειτα θεὰ λευκώλενος Ἥρη:
IL.15,93	μή με θεὰ Θέμι ταῦτα διείρεο: οἶσθα καὶ αὐτὴ
IL.15,94	„οἷος κείνου θυμὸς ὑπερφίαλος καὶ ἀπηνής.“
IL.15,95	ἀλλὰ σύ γ' ἄρχε θεοῖσι δόμοις ἔνι δαιτὸς ἐΐσης:
IL.15,96	ταῦτα δὲ καὶ μετὰ πᾶσιν ἀκούσεαι ἀθανάτοισιν
IL.15,97	οἷα Ζεὺς κακὰ ἔργα πιφαύσκεται: οὐδέ τί φημι
IL.15,98	πᾶσιν ὁμῶς θυμὸν κεχαρησέμεν, οὔτε βροτοῖσιν
IL.15,99	οὔτε θεοῖς, εἴ πέρ τις ἔτι νῦν δαίνυται εὔφρων.
IL.15,100	ἣ μὲν ἄρ' ὣς εἰποῦσα καθέζετο πότνια Ἥρη,
IL.15,101	ὄχθησαν δ' ἀνὰ δῶμα Διὸς θεοί: ἣ δ' ἐγέλασσε
IL.15,102	χείλεσιν, οὐδὲ μέτωπον ἐπ' ὀφρύσι κυανέῃσιν
IL.15,103	ἰάνθη: πᾶσιν δὲ νεμεσσηθεῖσα μετηύδα:
IL.15,104	νήπιοι οἳ Ζηνὶ μενεαίνομεν ἀφρονέοντες:
IL.15,105	ἦ ἔτι μιν μέμαμεν καταπαυσέμεν ἆσσον ἰόντες
IL.15,106	ἢ ἔπει ἠὲ βίῃ: ὃ δ' ἀφήμενος οὐκ ἀλεγίζει
IL.15,107	οὐδ' ὄθεται: φησὶν γὰρ ἐν ἀθανάτοισι θεοῖσι
IL.15,108	κάρτεΐ τε σθένεΐ τε διακριδὸν εἶναι ἄριστος.
IL.15,109	τὼ ἔχεθ' ὅττί κεν ὔμμι κακὸν πέμπῃσιν ἑκάστῳ.
IL.15,110	ἤδη γὰρ νῦν ἔλπομ' Ἄρηΐ γε πῆμα τετύχθαι:
IL.15,111	υἱὸς γάρ οἱ ὄλωλε μάχῃ ἔνι φίλτατος ἀνδρῶν
IL.15,112	Ἀσκάλαφος, τόν φησιν ὃν ἔμμεναι ὄβριμος Ἄρης.
IL.15,113	ὣς ἔφατ', αὐτὰρ Ἄρης θαλερὼ πεπλήγετο μηρὼ
IL.15,114	χερσὶ καταπρηνέσσ', ὀλοφυρόμενος δ' ἔπος ηὔδα:
IL.15,115	μὴ νῦν μοι νεμεσήσετ' Ὀλύμπια δώματ' ἔχοντες
IL.15,116	τίσασθαι φόνον υἷος ἰόντ' ἐπὶ νῆας Ἀχαιῶν,
IL.15,117	εἴ πέρ μοι καὶ μοῖρα Διὸς πληγέντι κεραυνῷ
IL.15,118	κεῖσθαι ὁμοῦ νεκύεσσι μεθ' αἵματι καὶ κονίῃσιν.
IL.15,119	„ὣς φάτο, καί ῥ' ἵππους κέλετο Δεῖμόν τε Φόβον τε“
IL.15,120	ζευγνύμεν, αὐτὸς δ' ἔντε' ἐδύσετο παμφανόωντα.
IL.15,121	ἔνθά κ' ἔτι μείζων τε καὶ ἀργαλεώτερος ἄλλος
IL.15,122	„πὰρ Διὸς ἀθανάτοισι χόλος καὶ μῆνις ἐτύχθη,“
IL.15,123	εἰ μὴ Ἀθήνη πᾶσι περιδείσασα θεοῖσιν
IL.15,124	ὦρτο διὲκ προθύρου, λίπε δὲ θρόνον ἔνθα θάασσε,
IL.15,125	τοῦ δ' ἀπὸ μὲν κεφαλῆς κόρυθ' εἵλετο καὶ σάκος ὤμων,
IL.15,126	ἔγχος δ' ἔστησε στιβαρῆς ἀπὸ χειρὸς ἑλοῦσα
IL.15,127	„χάλκεον: ἣ δ' ἐπέεσσι καθάπτετο θοῦρον Ἄρηα:“
IL.15,128	μαινόμενε φρένας ἠλὲ διέφθορας: ἦ νύ τοι αὔτως
IL.15,129	οὔατ' ἀκουέμεν ἐστί, νόος δ' ἀπόλωλε καὶ αἰδώς.
IL.15,130	οὐκ ἀΐεις ἅ τέ φησι θεὰ λευκώλενος Ἥρη
IL.15,131	ἣ δὴ νῦν πὰρ Ζηνὸς Ὀλυμπίου εἰλήλουθεν;
IL.15,132	ἦ ἐθέλεις αὐτὸς μὲν ἀναπλήσας κακὰ πολλὰ
IL.15,133	ἂψ ἴμεν Οὔλυμπον δὲ καὶ ἀχνύμενός περ ἀνάγκῃ,
IL.15,134	αὐτὰρ τοῖς ἄλλοισι κακὸν μέγα πᾶσι φυτεῦσαι;
IL.15,135	αὐτίκα γὰρ Τρῶας μὲν ὑπερθύμους καὶ Ἀχαιοὺς
IL.15,136	λείψει, ὃ δ' ἡμέας εἶσι κυδοιμήσων ἐς Ὄλυμπον,
IL.15,137	μάρψει δ' ἑξείης ὅς τ' αἴτιος ὅς τε καὶ οὐκί.
IL.15,138	τώ σ' αὖ νῦν κέλομαι μεθέμεν χόλον υἷος ἑῆος:
IL.15,139	ἤδη γάρ τις τοῦ γε βίην καὶ χεῖρας ἀμείνων
IL.15,140	ἢ πέφατ', ἢ καὶ ἔπειτα πεφήσεται: ἀργαλέον δὲ
IL.15,141	πάντων ἀνθρώπων ῥῦσθαι γενεήν τε τόκον τε.
IL.15,142	ὣς εἰποῦσ' ἵδρυσε θρόνῳ ἔνι θοῦρον Ἄρηα.
IL.15,143	Ἥρη δ' Ἀπόλλωνα καλέσσατο δώματος ἐκτὸς
IL.15,144	Ἶρίν θ', ἥ τε θεοῖσι μετάγγελος ἀθανάτοισι,
IL.15,145	καί σφεας φωνήσασ' ἔπεα πτερόεντα προσηύδα:
IL.15,146	Ζεὺς σφὼ εἰς Ἴδην κέλετ' ἐλθέμεν ὅττι τάχιστα:
IL.15,147	αὐτὰρ ἐπὴν ἔλθητε, Διός τ' εἰς ὦπα ἴδησθε,
IL.15,148	ἕρδειν ὅττί κε κεῖνος ἐποτρύνῃ καὶ ἀνώγῃ.
IL.15,149	ἣ μὲν ἄρ' ὣς εἰποῦσα πάλιν κίε πότνια Ἥρη,
IL.15,150	ἕζετο δ' εἰνὶ θρόνῳ: τὼ δ' ἀΐξαντε πετέσθην.
IL.15,151	Ἴδην δ' ἵκανον πολυπίδακα μητέρα θηρῶν,
IL.15,152	εὗρον δ' εὐρύοπα Κρονίδην ἀνὰ Γαργάρῳ ἄκρῳ
IL.15,153	„ἥμενον: ἀμφὶ δέ μιν θυόεν νέφος ἐστεφάνωτο.“
IL.15,154	τὼ δὲ πάροιθ' ἐλθόντε Διὸς νεφεληγερέταο
IL.15,155	„στήτην: οὐδέ σφωϊν ἰδὼν ἐχολώσατο θυμῷ,“
IL.15,156	ὅττί οἱ ὦκ' ἐπέεσσι φίλης ἀλόχοιο πιθέσθην.
IL.15,157	Ἶριν δὲ προτέρην ἔπεα πτερόεντα προσηύδα:
IL.15,158	„βάσκ' ἴθι Ἶρι ταχεῖα, Ποσειδάωνι ἄνακτι“
IL.15,159	πάντα τάδ' ἀγγεῖλαι, μὴ δὲ ψευδάγγελος εἶναι.
IL.15,160	παυσάμενόν μιν ἄνωχθι μάχης ἠδὲ πτολέμοιο
IL.15,161	„ἔρχεσθαι μετὰ φῦλα θεῶν ἢ εἰς ἅλα δῖαν.“
IL.15,162	εἰ δέ μοι οὐκ ἐπέεσσ' ἐπιπείσεται, ἀλλ' ἀλογήσει,
IL.15,163	φραζέσθω δὴ ἔπειτα κατὰ φρένα καὶ κατὰ θυμὸν
IL.15,164	μή μ' οὐδὲ κρατερός περ ἐὼν ἐπιόντα ταλάσσῃ
IL.15,165	μεῖναι, ἐπεί εὑ φημὶ βίῃ πολὺ φέρτερος εἶναι
IL.15,166	καὶ γενεῇ πρότερος: τοῦ δ' οὐκ ὄθεται φίλον ἦτορ
IL.15,167	ἶσον ἐμοὶ φάσθαι, τόν τε στυγέουσι καὶ ἄλλοι.
IL.15,168	ὣς ἔφατ', οὐδ' ἀπίθησε ποδήνεμος ὠκέα Ἶρις,
IL.15,169	βῆ δὲ κατ' Ἰδαίων ὀρέων εἰς Ἴλιον ἱρήν.
IL.15,170	ὡς δ' ὅτ' ἂν ἐκ νεφέων πτῆται νιφὰς ἠὲ χάλαζα
IL.15,171	ψυχρὴ ὑπὸ ῥιπῆς αἰθρηγενέος Βορέαο,
IL.15,172	ὣς κραιπνῶς μεμαυῖα διέπτατο ὠκέα Ἶρις,
IL.15,173	ἀγχοῦ δ' ἱσταμένη προσέφη κλυτὸν ἐννοσίγαιον:
IL.15,174	ἀγγελίην τινά τοι γαιήοχε κυανοχαῖτα
IL.15,175	ἦλθον δεῦρο φέρουσα παραὶ Διὸς αἰγιόχοιο.
IL.15,176	παυσάμενόν σ' ἐκέλευσε μάχης ἠδὲ πτολέμοιο
IL.15,177	ἔρχεσθαι μετὰ φῦλα θεῶν ἢ εἰς ἅλα δῖαν.
IL.15,178	„εἰ δέ οἱ οὐκ ἐπέεσσ' ἐπιπείσεαι, ἀλλ' ἀλογήσεις,“
IL.15,179	ἠπείλει καὶ κεῖνος ἐναντίβιον πολεμίξων
IL.15,180	ἐνθάδ' ἐλεύσεσθαι: σὲ δ' ὑπεξαλέασθαι ἄνωγε
IL.15,181	χεῖρας, ἐπεὶ σέο φησὶ βίῃ πολὺ φέρτερος εἶναι
IL.15,182	καὶ γενεῇ πρότερος: σὸν δ' οὐκ ὄθεται φίλον ἦτορ
IL.15,183	ἶσόν οἱ φάσθαι, τόν τε στυγέουσι καὶ ἄλλοι.
IL.15,184	τὴν δὲ μέγ' ὀχθήσας προσέφη κλυτὸς ἐννοσίγαιος:
IL.15,185	ὢ πόποι ἦ ῥ' ἀγαθός περ ἐὼν ὑπέροπλον ἔειπεν
IL.15,186	εἴ μ' ὁμότιμον ἐόντα βίῃ ἀέκοντα καθέξει.
IL.15,187	τρεῖς γάρ τ' ἐκ Κρόνου εἰμὲν ἀδελφεοὶ οὓς τέκετο Ῥέα
IL.15,188	Ζεὺς καὶ ἐγώ, τρίτατος δ' Ἀΐδης ἐνέροισιν ἀνάσσων.
IL.15,189	„τριχθὰ δὲ πάντα δέδασται, ἕκαστος δ' ἔμμορε τιμῆς:“
IL.15,190	ἤτοι ἐγὼν ἔλαχον πολιὴν ἅλα ναιέμεν αἰεὶ
IL.15,191	παλλομένων, Ἀΐδης δ' ἔλαχε ζόφον ἠερόεντα,
IL.15,192	„Ζεὺς δ' ἔλαχ' οὐρανὸν εὐρὺν ἐν αἰθέρι καὶ νεφέλῃσι:“
IL.15,193	„γαῖα δ' ἔτι ξυνὴ πάντων καὶ μακρὸς Ὄλυμπος.“
IL.15,194	τώ ῥα καὶ οὔ τι Διὸς βέομαι φρεσίν, ἀλλὰ ἕκηλος
IL.15,195	καὶ κρατερός περ ἐὼν μενέτω τριτάτῃ ἐνὶ μοίρῃ.
IL.15,196	χερσὶ δὲ μή τί με πάγχυ κακὸν ὣς δειδισσέσθω:
IL.15,197	θυγατέρεσσιν γάρ τε καὶ υἱάσι βέλτερον εἴη
IL.15,198	ἐκπάγλοις ἐπέεσσιν ἐνισσέμεν οὓς τέκεν αὐτός,
IL.15,199	οἵ ἑθεν ὀτρύνοντος ἀκούσονται καὶ ἀνάγκῃ.
IL.15,200	τὸν δ' ἠμείβετ' ἔπειτα ποδήνεμος ὠκέα Ἶρις:
IL.15,201	οὕτω γὰρ δή τοι γαιήοχε κυανοχαῖτα
IL.15,202	τόνδε φέρω Διὶ μῦθον ἀπηνέα τε κρατερόν τε,
IL.15,203	ἦ τι μεταστρέψεις; στρεπταὶ μέν τε φρένες ἐσθλῶν.
IL.15,204	„οἶσθ' ὡς πρεσβυτέροισιν Ἐρινύες αἰὲν ἕπονται.“
IL.15,205	τὴν δ' αὖτε προσέειπε Ποσειδάων ἐνοσίχθων:
IL.15,206	Ἶρι θεὰ μάλα τοῦτο ἔπος κατὰ μοῖραν ἔειπες.
IL.15,207	ἐσθλὸν καὶ τὸ τέτυκται ὅτ' ἄγγελος αἴσιμα εἰδῇ.
IL.15,208	ἀλλὰ τόδ' αἰνὸν ἄχος κραδίην καὶ θυμὸν ἱκάνει
IL.15,209	ὁππότ' ἂν ἰσόμορον καὶ ὁμῇ πεπρωμένον αἴσῃ
IL.15,210	νεικείειν ἐθέλῃσι χολωτοῖσιν ἐπέεσσιν.
IL.15,211	ἀλλ' ἤτοι νῦν μέν κε νεμεσσηθεὶς ὑποείξω:
IL.15,212	ἄλλο δέ τοι ἐρέω, καὶ ἀπειλήσω τό γε θυμῷ:
IL.15,213	αἴ κεν ἄνευ ἐμέθεν καὶ Ἀθηναίης ἀγελείης
IL.15,214	Ἥρης Ἑρμείω τε καὶ Ἡφαίστοιο ἄνακτος
IL.15,215	Ἰλίου αἰπεινῆς πεφιδήσεται, οὐδ' ἐθελήσει
IL.15,216	ἐκπέρσαι, δοῦναι δὲ μέγα κράτος Ἀργείοισιν,
IL.15,217	ἴστω τοῦθ' ὅτι νῶϊν ἀνήκεστος χόλος ἔσται.
IL.15,218	ὣς εἰπὼν λίπε λαὸν Ἀχαιϊκὸν ἐννοσίγαιος,
IL.15,219	δῦνε δὲ πόντον ἰών, πόθεσαν δ' ἥρωες Ἀχαιοί.
IL.15,220	καὶ τότ' Ἀπόλλωνα προσέφη νεφεληγερέτα Ζεύς:
IL.15,221	ἔρχεο νῦν φίλε Φοῖβε μεθ' Ἕκτορα χαλκοκορυστήν:
IL.15,222	ἤδη μὲν γάρ τοι γαιήοχος ἐννοσίγαιος
IL.15,223	„οἴχεται εἰς ἅλα δῖαν ἀλευάμενος χόλον αἰπὺν“
IL.15,224	ἡμέτερον: μάλα γάρ κε μάχης ἐπύθοντο καὶ ἄλλοι,
IL.15,225	οἵ περ ἐνέρτεροί εἰσι θεοὶ Κρόνον ἀμφὶς ἐόντες.
IL.15,226	ἀλλὰ τόδ' ἠμὲν ἐμοὶ πολὺ κέρδιον ἠδέ οἱ αὐτῷ
IL.15,227	ἔπλετο, ὅττι πάροιθε νεμεσσηθεὶς ὑπόειξε
IL.15,228	χεῖρας ἐμάς, ἐπεὶ οὔ κεν ἀνιδρωτί γ' ἐτελέσθη.
IL.15,229	„ἀλλὰ σύ γ' ἐν χείρεσσι λάβ' αἰγίδα θυσσανόεσσαν,“
IL.15,230	„τῇ μάλ' ἐπισσείων φοβέειν ἥρωας Ἀχαιούς:“
IL.15,231	σοὶ δ' αὐτῷ μελέτω ἑκατηβόλε φαίδιμος Ἕκτωρ:
IL.15,232	τόφρα γὰρ οὖν οἱ ἔγειρε μένος μέγα, ὄφρ' ἂν Ἀχαιοὶ
IL.15,233	φεύγοντες νῆάς τε καὶ Ἑλλήσποντον ἵκωνται.
IL.15,234	κεῖθεν δ' αὐτὸς ἐγὼ φράσομαι ἔργον τε ἔπος τε,
IL.15,235	ὥς κε καὶ αὖτις Ἀχαιοὶ ἀναπνεύσωσι πόνοιο.
IL.15,236	ὣς ἔφατ', οὐδ' ἄρα πατρὸς ἀνηκούστησεν Ἀπόλλων,
IL.15,237	βῆ δὲ κατ' Ἰδαίων ὀρέων ἴρηκι ἐοικὼς
IL.15,238	ὠκέϊ φασσοφόνῳ, ὅς τ' ὤκιστος πετεηνῶν.
IL.15,239	εὗρ' υἱὸν Πριάμοιο δαΐφρονος Ἕκτορα δῖον
IL.15,240	ἥμενον, οὐδ' ἔτι κεῖτο, νέον δ' ἐσαγείρετο θυμόν,
IL.15,241	„ἀμφὶ ἓ γιγνώσκων ἑτάρους: ἀτὰρ ἆσθμα καὶ ἱδρὼσ“
IL.15,242	παύετ', ἐπεί μιν ἔγειρε Διὸς νόος αἰγιόχοιο.
IL.15,243	ἀγχοῦ δ' ἱστάμενος προσέφη ἑκάεργος Ἀπόλλων:
IL.15,244	Ἕκτορ υἱὲ Πριάμοιο, τί ἢ δὲ σὺ νόσφιν ἀπ' ἄλλων
IL.15,245	ἧσ' ὀλιγηπελέων; ἦ πού τί σε κῆδος ἱκάνει;
IL.15,246	τὸν δ' ὀλιγοδρανέων προσέφη κορυθαίολος Ἕκτωρ:
IL.15,247	τίς δὲ σύ ἐσσι φέριστε θεῶν ὅς μ' εἴρεαι ἄντην;
IL.15,248	οὐκ ἀΐεις ὅ με νηυσὶν ἔπι πρυμνῇσιν Ἀχαιῶν
IL.15,249	οὓς ἑτάρους ὀλέκοντα βοὴν ἀγαθὸς βάλεν Αἴας
IL.15,250	χερμαδίῳ πρὸς στῆθος, ἔπαυσε δὲ θούριδος ἀλκῆς;
IL.15,251	καὶ δὴ ἔγωγ' ἐφάμην νέκυας καὶ δῶμ' Ἀΐδαο
IL.15,252	„ἤματι τῷδ' ἵξεσθαι, ἐπεὶ φίλον ἄϊον ἦτορ.“
IL.15,253	τὸν δ' αὖτε προσέειπεν ἄναξ ἑκάεργος Ἀπόλλων:
IL.15,254	θάρσει νῦν: τοῖόν τοι ἀοσσητῆρα Κρονίων
IL.15,255	ἐξ Ἴδης προέηκε παρεστάμεναι καὶ ἀμύνειν
IL.15,256	Φοῖβον Ἀπόλλωνα χρυσάορον, ὅς σε πάρος περ
IL.15,257	ῥύομ', ὁμῶς αὐτόν τε καὶ αἰπεινὸν πτολίεθρον.
IL.15,258	ἀλλ' ἄγε νῦν ἱππεῦσιν ἐπότρυνον πολέεσσι
IL.15,259	νηυσὶν ἔπι γλαφυρῇσιν ἐλαυνέμεν ὠκέας ἵππους:
IL.15,260	αὐτὰρ ἐγὼ προπάροιθε κιὼν ἵπποισι κέλευθον
IL.15,261	πᾶσαν λειανέω, τρέψω δ' ἥρωας Ἀχαιούς.
IL.15,262	ὣς εἰπὼν ἔμπνευσε μένος μέγα ποιμένι λαῶν.
IL.15,263	ὡς δ' ὅτε τις στατὸς ἵππος ἀκοστήσας ἐπὶ φάτνῃ
IL.15,264	δεσμὸν ἀπορρήξας θείῃ πεδίοιο κροαίνων
IL.15,265	εἰωθὼς λούεσθαι ἐϋρρεῖος ποταμοῖο
IL.15,266	κυδιόων: ὑψοῦ δὲ κάρη ἔχει, ἀμφὶ δὲ χαῖται
IL.15,267	ὤμοις ἀΐσσονται: ὃ δ' ἀγλαΐηφι πεποιθὼς
IL.15,268	ῥίμφά ἑ γοῦνα φέρει μετά τ' ἤθεα καὶ νομὸν ἵππων:
IL.15,269	ὣς Ἕκτωρ λαιψηρὰ πόδας καὶ γούνατ' ἐνώμα
IL.15,270	ὀτρύνων ἱππῆας, ἐπεὶ θεοῦ ἔκλυεν αὐδήν.
IL.15,271	οἳ δ' ὥς τ' ἢ ἔλαφον κεραὸν ἢ ἄγριον αἶγα
IL.15,272	ἐσσεύαντο κύνες τε καὶ ἀνέρες ἀγροιῶται:
IL.15,273	τὸν μέν τ' ἠλίβατος πέτρη καὶ δάσκιος ὕλη
IL.15,274	εἰρύσατ', οὐδ' ἄρα τέ σφι κιχήμεναι αἴσιμον ἦεν:
IL.15,275	τῶν δέ θ' ὑπὸ ἰαχῆς ἐφάνη λὶς ἠϋγένειος
IL.15,276	εἰς ὁδόν, αἶψα δὲ πάντας ἀπέτραπε καὶ μεμαῶτας:
IL.15,277	ὣς Δαναοὶ εἷος μὲν ὁμιλαδὸν αἰὲν ἕποντο
IL.15,278	νύσσοντες ξίφεσίν τε καὶ ἔγχεσιν ἀμφιγύοισιν:
IL.15,279	αὐτὰρ ἐπεὶ ἴδον Ἕκτορ' ἐποιχόμενον στίχας ἀνδρῶν
IL.15,280	τάρβησαν, πᾶσιν δὲ παραὶ ποσὶ κάππεσε θυμός.
IL.15,281	τοῖσι δ' ἔπειτ' ἀγόρευε Θόας Ἀνδραίμονος υἱός,
IL.15,282	Αἰτωλῶν ὄχ' ἄριστος ἐπιστάμενος μὲν ἄκοντι
IL.15,283	ἐσθλὸς δ' ἐν σταδίῃ: ἀγορῇ δέ ἑ παῦροι Ἀχαιῶν
IL.15,284	νίκων, ὁππότε κοῦροι ἐρίσσειαν περὶ μύθων:
IL.15,285	ὅ σφιν ἐΰφρονέων ἀγορήσατο καὶ μετέειπεν:
IL.15,286	ὢ πόποι ἦ μέγα θαῦμα τόδ' ὀφθαλμοῖσιν ὁρῶμαι,
IL.15,287	οἷον δ' αὖτ' ἐξαῦτις ἀνέστη κῆρας ἀλύξας
IL.15,288	„Ἕκτωρ: ἦ θήν μιν μάλα ἔλπετο θυμὸς ἑκάστου“
IL.15,289	χερσὶν ὑπ' Αἴαντος θανέειν Τελαμωνιάδαο.
IL.15,290	ἀλλά τις αὖτε θεῶν ἐρρύσατο καὶ ἐσάωσεν
IL.15,291	Ἕκτορ', ὃ δὴ πολλῶν Δαναῶν ὑπὸ γούνατ' ἔλυσεν,
IL.15,292	ὡς καὶ νῦν ἔσσεσθαι ὀΐομαι: οὐ γὰρ ἄτερ γε
IL.15,293	Ζηνὸς ἐριγδούπου πρόμος ἵσταται ὧδε μενοινῶν.
IL.15,294	ἀλλ' ἄγεθ' ὡς ἂν ἐγὼν εἴπω πειθώμεθα πάντες.
IL.15,295	πληθὺν μὲν ποτὶ νῆας ἀνώξομεν ἀπονέεσθαι:
IL.15,296	αὐτοὶ δ', ὅσσοι ἄριστοι ἐνὶ στρατῷ εὐχόμεθ' εἶναι,
IL.15,297	στήομεν, εἴ κεν πρῶτον ἐρύξομεν ἀντιάσαντες
IL.15,298	δούρατ' ἀνασχόμενοι: τὸν δ' οἴω καὶ μεμαῶτα
IL.15,299	θυμῷ δείσεσθαι Δαναῶν καταδῦναι ὅμιλον.
IL.15,300	ὣς ἔφαθ', οἳ δ' ἄρα τοῦ μάλα μὲν κλύον ἠδὲ πίθοντο:
IL.15,301	οἳ μὲν ἄρ' ἀμφ' Αἴαντα καὶ Ἰδομενῆα ἄνακτα
IL.15,302	Τεῦκρον Μηριόνην τε Μέγην τ' ἀτάλαντον Ἄρηϊ
IL.15,303	ὑσμίνην ἤρτυνον ἀριστῆας καλέσαντες
IL.15,304	Ἕκτορι καὶ Τρώεσσιν ἐναντίον: αὐτὰρ ὀπίσσω
IL.15,305	„ἣ πληθὺς ἐπὶ νῆας Ἀχαιῶν ἀπονέοντο.“
IL.15,306	τρῶες δὲ προὔτυψαν ἀολλέες, ἦρχε δ' ἄρ' Ἕκτωρ
IL.15,307	μακρὰ βιβάς: πρόσθεν δὲ κί' αὐτοῦ Φοῖβος Ἀπόλλων
IL.15,308	εἱμένος ὤμοιιν νεφέλην, ἔχε δ' αἰγίδα θοῦριν
IL.15,309	δεινὴν ἀμφιδάσειαν ἀριπρεπέ', ἣν ἄρα χαλκεὺς
IL.15,310	„Ἥφαιστος Διὶ δῶκε φορήμεναι ἐς φόβον ἀνδρῶν:“
IL.15,311	τὴν ἄρ' ὅ γ' ἐν χείρεσσιν ἔχων ἡγήσατο λαῶν.
IL.15,312	ἀργεῖοι δ' ὑπέμειναν ἀολλέες, ὦρτο δ' ἀϋτὴ
IL.15,313	ὀξεῖ' ἀμφοτέρωθεν, ἀπὸ νευρῆφι δ' ὀϊστοὶ
IL.15,314	θρῷσκον: πολλὰ δὲ δοῦρα θρασειάων ἀπὸ χειρῶν
IL.15,315	ἄλλα μὲν ἐν χροῒ πήγνυτ' ἀρηϊθόων αἰζηῶν,
IL.15,316	„πολλὰ δὲ καὶ μεσσηγὺ πάρος χρόα λευκὸν ἐπαυρεῖν“
IL.15,317	ἐν γαίῃ ἵσταντο λιλαιόμενα χροὸς ἆσαι.
IL.15,318	ὄφρα μὲν αἰγίδα χερσὶν ἔχ' ἀτρέμα Φοῖβος Ἀπόλλων,
IL.15,319	τόφρα μάλ' ἀμφοτέρων βέλε' ἥπτετο, πῖπτε δὲ λαός.
IL.15,320	αὐτὰρ ἐπεὶ κατ' ἐνῶπα ἰδὼν Δαναῶν ταχυπώλων
IL.15,321	σεῖσ', ἐπὶ δ' αὐτὸς ἄϋσε μάλα μέγα, τοῖσι δὲ θυμὸν
IL.15,322	ἐν στήθεσσιν ἔθελξε, λάθοντο δὲ θούριδος ἀλκῆς.
IL.15,323	οἳ δ' ὥς τ' ἠὲ βοῶν ἀγέλην ἢ πῶϋ μέγ' οἰῶν
IL.15,324	θῆρε δύω κλονέωσι μελαίνης νυκτὸς ἀμολγῷ
IL.15,325	ἐλθόντ' ἐξαπίνης σημάντορος οὐ παρεόντος,
IL.15,326	ὣς ἐφόβηθεν Ἀχαιοὶ ἀνάλκιδες: ἐν γὰρ Ἀπόλλων
IL.15,327	ἧκε φόβον, Τρωσὶν δὲ καὶ Ἕκτορι κῦδος ὄπαζεν.
IL.15,328	ἔνθα δ' ἀνὴρ ἕλεν ἄνδρα κεδασθείσης ὑσμίνης.
IL.15,329	Ἕκτωρ μὲν Στιχίον τε καὶ Ἀρκεσίλαον ἔπεφνε,
IL.15,330	„τὸν μὲν Βοιωτῶν ἡγήτορα χαλκοχιτώνων,“
IL.15,331	τὸν δὲ Μενεσθῆος μεγαθύμου πιστὸν ἑταῖρον:
IL.15,332	Αἰνείας δὲ Μέδοντα καὶ Ἴασον ἐξενάριξεν.
IL.15,333	„ἤτοι ὃ μὲν νόθος υἱὸς Ὀϊλῆος θείοιο“
IL.15,334	ἔσκε Μέδων Αἴαντος ἀδελφεός: αὐτὰρ ἔναιεν
IL.15,335	ἐν Φυλάκῃ γαίης ἄπο πατρίδος ἄνδρα κατακτὰς
IL.15,336	„γνωτὸν μητρυιῆς Ἐριώπιδος, ἣν ἔχ' Ὀϊλεύς:“
IL.15,337	Ἴασος αὖτ' ἀρχὸς μὲν Ἀθηναίων ἐτέτυκτο,
IL.15,338	υἱὸς δὲ Σφήλοιο καλέσκετο Βουκολίδαο.
IL.15,339	Μηκιστῆ δ' ἕλε Πουλυδάμας, Ἐχίον δὲ Πολίτης
IL.15,340	πρώτῃ ἐν ὑσμίνῃ, Κλονίον δ' ἕλε δῖος Ἀγήνωρ.
IL.15,341	Δηΐοχον δὲ Πάρις βάλε νείατον ὦμον ὄπισθε
IL.15,342	φεύγοντ' ἐν προμάχοισι, διὰ πρὸ δὲ χαλκὸν ἔλασσεν.
IL.15,343	ὄφρ' οἳ τοὺς ἐνάριζον ἀπ' ἔντεα, τόφρα δ' Ἀχαιοὶ
IL.15,344	τάφρῳ καὶ σκολόπεσσιν ἐνιπλήξαντες ὀρυκτῇ
IL.15,345	ἔνθα καὶ ἔνθα φέβοντο, δύοντο δὲ τεῖχος ἀνάγκῃ.
IL.15,346	Ἕκτωρ δὲ Τρώεσσιν ἐκέκλετο μακρὸν ἀΰσας
IL.15,347	„νηυσὶν ἐπισσεύεσθαι, ἐᾶν δ' ἔναρα βροτόεντα:“
IL.15,348	ὃν δ' ἂν ἐγὼν ἀπάνευθε νεῶν ἑτέρωθι νοήσω,
IL.15,349	αὐτοῦ οἱ θάνατον μητίσομαι, οὐδέ νυ τόν γε
IL.15,350	„γνωτοί τε γνωταί τε πυρὸς λελάχωσι θανόντα,“
IL.15,351	„ἀλλὰ κύνες ἐρύουσι πρὸ ἄστεος ἡμετέροιο.“
IL.15,352	ὣς εἰπὼν μάστιγι κατωμαδὸν ἤλασεν ἵππους
IL.15,353	κεκλόμενος Τρώεσσι κατὰ στίχας: οἳ δὲ σὺν αὐτῷ
IL.15,354	πάντες ὁμοκλήσαντες ἔχον ἐρυσάρματας ἵππους
IL.15,355	ἠχῇ θεσπεσίῃ: προπάροιθε δὲ Φοῖβος Ἀπόλλων
IL.15,356	ῥεῖ' ὄχθας καπέτοιο βαθείης ποσσὶν ἐρείπων
IL.15,357	ἐς μέσσον κατέβαλλε, γεφύρωσεν δὲ κέλευθον
IL.15,358	μακρὴν ἠδ' εὐρεῖαν, ὅσον τ' ἐπὶ δουρὸς ἐρωὴ
IL.15,359	γίγνεται, ὁππότ' ἀνὴρ σθένεος πειρώμενος ᾗσι.
IL.15,360	τῇ ῥ' οἵ γε προχέοντο φαλαγγηδόν, πρὸ δ' Ἀπόλλων
IL.15,361	αἰγίδ' ἔχων ἐρίτιμον: ἔρειπε δὲ τεῖχος Ἀχαιῶν
IL.15,362	ῥεῖα μάλ', ὡς ὅτε τις ψάμαθον πάϊς ἄγχι θαλάσσης,
IL.15,363	ὅς τ' ἐπεὶ οὖν ποιήσῃ ἀθύρματα νηπιέῃσιν
IL.15,364	ἂψ αὖτις συνέχευε ποσὶν καὶ χερσὶν ἀθύρων.
IL.15,365	ὥς ῥα σὺ ἤϊε Φοῖβε πολὺν κάματον καὶ ὀϊζὺν
IL.15,366	σύγχεας Ἀργείων, αὐτοῖσι δὲ φύζαν ἐνῶρσας.
IL.15,367	ὣς οἳ μὲν παρὰ νηυσὶν ἐρητύοντο μένοντες,
IL.15,368	ἀλλήλοισί τε κεκλόμενοι καὶ πᾶσι θεοῖσι
IL.15,369	χεῖρας ἀνίσχοντες μεγάλ' εὐχετόωντο ἕκαστος:
IL.15,370	Νέστωρ αὖτε μάλιστα Γερήνιος οὖρος Ἀχαιῶν
IL.15,371	εὔχετο χεῖρ' ὀρέγων εἰς οὐρανὸν ἀστερόεντα:
IL.15,372	Ζεῦ πάτερ εἴ ποτέ τίς τοι ἐν Ἄργεΐ περ πολυπύρῳ
IL.15,373	ἢ βοὸς ἢ οἰὸς κατὰ πίονα μηρία καίων
IL.15,374	εὔχετο νοστῆσαι, σὺ δ' ὑπέσχεο καὶ κατένευσας,
IL.15,375	τῶν μνῆσαι καὶ ἄμυνον Ὀλύμπιε νηλεὲς ἦμαρ,
IL.15,376	„μηδ' οὕτω Τρώεσσιν ἔα δάμνασθαι Ἀχαιούς.“
IL.15,377	ὣς ἔφατ' εὐχόμενος, μέγα δ' ἔκτυπε μητίετα Ζεύς,
IL.15,378	ἀράων ἀΐων Νηληϊάδαο γέροντος.
IL.15,379	τρῶες δ' ὡς ἐπύθοντο Διὸς κτύπον αἰγιόχοιο,
IL.15,380	μᾶλλον ἐπ' Ἀργείοισι θόρον, μνήσαντο δὲ χάρμης.
IL.15,381	οἳ δ' ὥς τε μέγα κῦμα θαλάσσης εὐρυπόροιο
IL.15,382	νηὸς ὑπὲρ τοίχων καταβήσεται, ὁππότ' ἐπείγῃ
IL.15,383	ἲς ἀνέμου: ἣ γάρ τε μάλιστά γε κύματ' ὀφέλλει:
IL.15,384	ὣς Τρῶες μεγάλῃ ἰαχῇ κατὰ τεῖχος ἔβαινον,
IL.15,385	„ἵππους δ' εἰσελάσαντες ἐπὶ πρύμνῃσι μάχοντο“
IL.15,386	ἔγχεσιν ἀμφιγύοις αὐτοσχεδόν, οἳ μὲν ἀφ' ἵππων,
IL.15,387	οἳ δ' ἀπὸ νηῶν ὕψι μελαινάων ἐπιβάντες
IL.15,388	μακροῖσι ξυστοῖσι, τά ῥά σφ' ἐπὶ νηυσὶν ἔκειτο
IL.15,389	ναύμαχα κολλήεντα, κατὰ στόμα εἱμένα χαλκῷ.
IL.15,390	πάτροκλος δ' εἷος μὲν Ἀχαιοί τε Τρῶές τε
IL.15,391	τείχεος ἀμφεμάχοντο θοάων ἔκτοθι νηῶν,
IL.15,392	τόφρ' ὅ γ' ἐνὶ κλισίῃ ἀγαπήνορος Εὐρυπύλοιο
IL.15,393	ἧστό τε καὶ τὸν ἔτερπε λόγοις, ἐπὶ δ' ἕλκεϊ λυγρῷ
IL.15,394	φάρμακ' ἀκέσματ' ἔπασσε μελαινάων ὀδυνάων.
IL.15,395	„αὐτὰρ ἐπεὶ δὴ τεῖχος ἐπεσσυμένους ἐνόησε“
IL.15,396	Τρῶας, ἀτὰρ Δαναῶν γένετο ἰαχή τε φόβος τε,
IL.15,397	ᾤμωξέν τ' ἄρ' ἔπειτα καὶ ὣ πεπλήγετο μηρὼ
IL.15,398	χερσὶ καταπρηνέσσ', ὀλοφυρόμενος δ' ἔπος ηὔδα:
IL.15,399	Εὐρύπυλ' οὐκ ἔτι τοι δύναμαι χατέοντί περ' ἔμπης
IL.15,400	ἐνθάδε παρμενέμεν: δὴ γὰρ μέγα νεῖκος ὄρωρεν:
IL.15,401	ἀλλὰ σὲ μὲν θεράπων ποτιτερπέτω, αὐτὰρ ἔγωγε
IL.15,402	σπεύσομαι εἰς Ἀχιλῆα, ἵν' ὀτρύνω πολεμίζειν.
IL.15,403	„τίς δ' οἶδ' εἴ κέν οἱ σὺν δαίμονι θυμὸν ὀρίνω“
IL.15,404	παρειπών; ἀγαθὴ δὲ παραίφασίς ἐστιν ἑταίρου.
IL.15,405	„τὸν μὲν ἄρ' ὣς εἰπόντα πόδες φέρον: αὐτὰρ Ἀχαιοὶ“
IL.15,406	Τρῶας ἐπερχομένους μένον ἔμπεδον, οὐδ' ἐδύναντο
IL.15,407	„παυροτέρους περ ἐόντας ἀπώσασθαι παρὰ νηῶν:“
IL.15,408	οὐδέ ποτε Τρῶες Δαναῶν ἐδύναντο φάλαγγας
IL.15,409	ῥηξάμενοι κλισίῃσι μιγήμεναι ἠδὲ νέεσσιν.
IL.15,410	ἀλλ' ὥς τε στάθμη δόρυ νήϊον ἐξιθύνει
IL.15,411	τέκτονος ἐν παλάμῃσι δαήμονος, ὅς ῥά τε πάσης
IL.15,412	„εὖ εἰδῇ σοφίης ὑποθημοσύνῃσιν Ἀθήνης,“
IL.15,413	ὣς μὲν τῶν ἐπὶ ἶσα μάχη τέτατο πτόλεμός τε:
IL.15,414	ἄλλοι δ' ἀμφ' ἄλλῃσι μάχην ἐμάχοντο νέεσσιν,
IL.15,415	Ἕκτωρ δ' ἄντ' Αἴαντος ἐείσατο κυδαλίμοιο.
IL.15,416	τὼ δὲ μιῆς περὶ νηὸς ἔχον πόνον, οὐδὲ δύναντο
IL.15,417	οὔθ' ὃ τὸν ἐξελάσαι καὶ ἐνιπρῆσαι πυρὶ νῆα
IL.15,418	οὔθ' ὃ τὸν ἂψ ὤσασθαι, ἐπεί ῥ' ἐπέλασσέ γε δαίμων.
IL.15,419	„ἔνθ' υἷα Κλυτίοιο Καλήτορα φαίδιμος Αἴασ“
IL.15,420	πῦρ ἐς νῆα φέροντα κατὰ στῆθος βάλε δουρί.
IL.15,421	δούπησεν δὲ πεσών, δαλὸς δέ οἱ ἔκπεσε χειρός.
IL.15,422	Ἕκτωρ δ' ὡς ἐνόησεν ἀνεψιὸν ὀφθαλμοῖσιν
IL.15,423	ἐν κονίῃσι πεσόντα νεὸς προπάροιθε μελαίνης,
IL.15,424	Τρωσί τε καὶ Λυκίοισιν ἐκέκλετο μακρὸν ἀΰσας:
IL.15,425	Τρῶες καὶ Λύκιοι καὶ Δάρδανοι ἀγχιμαχηταὶ
IL.15,426	μὴ δή πω χάζεσθε μάχης ἐν στείνεϊ τῷδε,
IL.15,427	ἀλλ' υἷα Κλυτίοιο σαώσατε, μή μιν Ἀχαιοὶ
IL.15,428	„τεύχεα συλήσωσι νεῶν ἐν ἀγῶνι πεσόντα.“
IL.15,429	ὣς εἰπὼν Αἴαντος ἀκόντισε δουρὶ φαεινῷ.
IL.15,430	τοῦ μὲν ἅμαρθ', ὃ δ' ἔπειτα Λυκόφρονα Μάστορος υἱὸν
IL.15,431	Αἴαντος θεράποντα Κυθήριον, ὅς ῥα παρ' αὐτῷ
IL.15,432	„ναῖ', ἐπεὶ ἄνδρα κατέκτα Κυθήροισι ζαθέοισι,“
IL.15,433	τόν ῥ' ἔβαλεν κεφαλὴν ὑπὲρ οὔατος ὀξέϊ χαλκῷ
IL.15,434	ἑσταότ' ἄγχ' Αἴαντος: ὃ δ' ὕπτιος ἐν κονίῃσι
IL.15,435	νηὸς ἄπο πρυμνῆς χαμάδις πέσε, λύντο δὲ γυῖα.
IL.15,436	Αἴας δ' ἐρρίγησε, κασίγνητον δὲ προσηύδα:
IL.15,437	Τεῦκρε πέπον δὴ νῶϊν ἀπέκτατο πιστὸς ἑταῖρος
IL.15,438	Μαστορίδης, ὃν νῶϊ Κυθηρόθεν ἔνδον ἐόντα
IL.15,439	ἶσα φίλοισι τοκεῦσιν ἐτίομεν ἐν μεγάροισι:
IL.15,440	τὸν δ' Ἕκτωρ μεγάθυμος ἀπέκτανε. ποῦ νύ τοι ἰοὶ
IL.15,441	„ὠκύμοροι καὶ τόξον ὅ τοι πόρε Φοῖβος Ἀπόλλων;“
IL.15,442	ὣς φάθ', ὃ δὲ ξυνέηκε, θέων δέ οἱ ἄγχι παρέστη,
IL.15,443	τόξον ἔχων ἐν χειρὶ παλίντονον ἠδὲ φαρέτρην
IL.15,444	ἰοδόκον: μάλα δ' ὦκα βέλεα Τρώεσσιν ἐφίει.
IL.15,445	καί ῥ' ἔβαλε Κλεῖτον Πεισήνορος ἀγλαὸν υἱὸν
IL.15,446	Πουλυδάμαντος ἑταῖρον ἀγαυοῦ Πανθοΐδαο
IL.15,447	ἡνία χερσὶν ἔχοντα: ὃ μὲν πεπόνητο καθ' ἵππους:
IL.15,448	τῇ γὰρ ἔχ' ᾗ ῥα πολὺ πλεῖσται κλονέοντο φάλαγγες
IL.15,449	Ἕκτορι καὶ Τρώεσσι χαριζόμενος: τάχα δ' αὐτῷ
IL.15,450	ἦλθε κακόν, τό οἱ οὔ τις ἐρύκακεν ἱεμένων περ.
IL.15,451	αὐχένι γάρ οἱ ὄπισθε πολύστονος ἔμπεσεν ἰός:
IL.15,452	ἤριπε δ' ἐξ ὀχέων, ὑπερώησαν δέ οἱ ἵπποι
IL.15,453	κείν' ὄχεα κροτέοντες. ἄναξ δ' ἐνόησε τάχιστα
IL.15,454	Πουλυδάμας, καὶ πρῶτος ἐναντίος ἤλυθεν ἵππων.
IL.15,455	τοὺς μὲν ὅ γ' Ἀστυνόῳ Προτιάονος υἱέϊ δῶκε,
IL.15,456	πολλὰ δ' ἐπότρυνε σχεδὸν ἴσχειν εἰσορόωντα
IL.15,457	ἵππους: αὐτὸς δ' αὖτις ἰὼν προμάχοισιν ἐμίχθη.
IL.15,458	τεῦκρος δ' ἄλλον ὀϊστὸν ἐφ' Ἕκτορι χαλκοκορυστῇ
IL.15,459	αἴνυτο, καί κεν ἔπαυσε μάχης ἐπὶ νηυσὶν Ἀχαιῶν,
IL.15,460	εἴ μιν ἀριστεύοντα βαλὼν ἐξείλετο θυμόν.
IL.15,461	ἀλλ' οὐ λῆθε Διὸς πυκινὸν νόον, ὅς ῥ' ἐφύλασσεν
IL.15,462	„Ἕκτορ', ἀτὰρ Τεῦκρον Τελαμώνιον εὖχος ἀπηύρα,“
IL.15,463	ὅς οἱ ἐϋστρεφέα νευρὴν ἐν ἀμύμονι τόξῳ
IL.15,464	„ῥῆξ' ἐπὶ τῷ ἐρύοντι: παρεπλάγχθη δέ οἱ ἄλλῃ“
IL.15,465	ἰὸς χαλκοβαρής, τόξον δέ οἱ ἔκπεσε χειρός.
IL.15,466	Τεῦκρος δ' ἐρρίγησε, κασίγνητον δὲ προσηύδα:
IL.15,467	ὢ πόποι ἦ δὴ πάγχυ μάχης ἐπὶ μήδεα κείρει
IL.15,468	δαίμων ἡμετέρης, ὅ τέ μοι βιὸν ἔκβαλε χειρός,
IL.15,469	νευρὴν δ' ἐξέρρηξε νεόστροφον, ἣν ἐνέδησα
IL.15,470	„πρώϊον, ὄφρ' ἀνέχοιτο θαμὰ θρῴσκοντας ὀϊστούς.“
IL.15,471	τὸν δ' ἠμείβετ' ἔπειτα μέγας Τελαμώνιος Αἴας:
IL.15,472	ὦ πέπον ἀλλὰ βιὸν μὲν ἔα καὶ ταρφέας ἰοὺς
IL.15,473	κεῖσθαι, ἐπεὶ συνέχευε θεὸς Δαναοῖσι μεγήρας:
IL.15,474	αὐτὰρ χερσὶν ἑλὼν δολιχὸν δόρυ καὶ σάκος ὤμῳ
IL.15,475	μάρναό τε Τρώεσσι καὶ ἄλλους ὄρνυθι λαούς.
IL.15,476	„μὴ μὰν ἀσπουδί γε δαμασσάμενοί περ ἕλοιεν“
IL.15,477	νῆας ἐϋσσέλμους, ἀλλὰ μνησώμεθα χάρμης.
IL.15,478	ὣς φάθ', ὃ δὲ τόξον μὲν ἐνὶ κλισίῃσιν ἔθηκεν,
IL.15,479	αὐτὰρ ὅ γ' ἀμφ' ὤμοισι σάκος θέτο τετραθέλυμνον,
IL.15,480	„κρατὶ δ' ἐπ' ἰφθίμῳ κυνέην εὔτυκτον ἔθηκεν“
IL.15,481	ἵππουριν, δεινὸν δὲ λόφος καθύπερθεν ἔνευεν:
IL.15,482	εἵλετο δ' ἄλκιμον ἔγχος ἀκαχμένον ὀξέϊ χαλκῷ,
IL.15,483	βῆ δ' ἰέναι, μάλα δ' ὦκα θέων Αἴαντι παρέστη.
IL.15,484	ἕκτωρ δ' ὡς εἶδεν Τεύκρου βλαφθέντα βέλεμνα,
IL.15,485	Τρωσί τε καὶ Λυκίοισιν ἐκέκλετο μακρὸν ἀΰσας:
IL.15,486	Τρῶες καὶ Λύκιοι καὶ Δάρδανοι ἀγχιμαχηταὶ
IL.15,487	ἀνέρες ἔστε φίλοι, μνήσασθε δὲ θούριδος ἀλκῆς
IL.15,488	νῆας ἀνὰ γλαφυράς: δὴ γὰρ ἴδον ὀφθαλμοῖσιν
IL.15,489	ἀνδρὸς ἀριστῆος Διόθεν βλαφθέντα βέλεμνα.
IL.15,490	ῥεῖα δ' ἀρίγνωτος Διὸς ἀνδράσι γίγνεται ἀλκή,
IL.15,491	ἠμὲν ὁτέοισιν κῦδος ὑπέρτερον ἐγγυαλίξῃ,
IL.15,492	ἠδ' ὅτινας μινύθῃ τε καὶ οὐκ ἐθέλῃσιν ἀμύνειν,
IL.15,493	ὡς νῦν Ἀργείων μινύθει μένος, ἄμμι δ' ἀρήγει.
IL.15,494	ἀλλὰ μάχεσθ' ἐπὶ νηυσὶν ἀολλέες: ὃς δέ κεν ὕμεων
IL.15,495	„βλήμενος ἠὲ τυπεὶς θάνατον καὶ πότμον ἐπίσπῃ“
IL.15,496	τεθνάτω: οὔ οἱ ἀεικὲς ἀμυνομένῳ περὶ πάτρης
IL.15,497	τεθνάμεν: ἀλλ' ἄλοχός τε σόη καὶ παῖδες ὀπίσσω,
IL.15,498	καὶ οἶκος καὶ κλῆρος ἀκήρατος, εἴ κεν Ἀχαιοὶ
IL.15,499	οἴχωνται σὺν νηυσὶ φίλην ἐς πατρίδα γαῖαν.
IL.15,500	ὣς εἰπὼν ὄτρυνε μένος καὶ θυμὸν ἑκάστου.
IL.15,501	Αἴας δ' αὖθ' ἑτέρωθεν ἐκέκλετο οἷς ἑτάροισιν:
IL.15,502	αἰδὼς Ἀργεῖοι: νῦν ἄρκιον ἢ ἀπολέσθαι
IL.15,503	ἠὲ σαωθῆναι καὶ ἀπώσασθαι κακὰ νηῶν.
IL.15,504	ἦ ἔλπεσθ' ἢν νῆας ἕλῃ κορυθαίολος Ἕκτωρ
IL.15,505	„ἐμβαδὸν ἵξεσθαι ἣν πατρίδα γαῖαν ἕκαστος;“
IL.15,506	ἦ οὐκ ὀτρύνοντος ἀκούετε λαὸν ἅπαντα
IL.15,507	Ἕκτορος, ὃς δὴ νῆας ἐνιπρῆσαι μενεαίνει;
IL.15,508	οὐ μὰν ἔς γε χορὸν κέλετ' ἐλθέμεν, ἀλλὰ μάχεσθαι.
IL.15,509	ἡμῖν δ' οὔ τις τοῦδε νόος καὶ μῆτις ἀμείνων
IL.15,510	ἢ αὐτοσχεδίῃ μῖξαι χεῖράς τε μένος τε.
IL.15,511	„βέλτερον ἢ ἀπολέσθαι ἕνα χρόνον ἠὲ βιῶναι“
IL.15,512	ἢ δηθὰ στρεύγεσθαι ἐν αἰνῇ δηϊοτῆτι
IL.15,513	„ὧδ' αὔτως παρὰ νηυσὶν ὑπ' ἀνδράσι χειροτέροισιν.“
IL.15,514	ὣς εἰπὼν ὄτρυνε μένος καὶ θυμὸν ἑκάστου.
IL.15,515	„ἔνθ' Ἕκτωρ μὲν ἕλε Σχεδίον Περιμήδεος υἱὸν“
IL.15,516	ἀρχὸν Φωκήων, Αἴας δ' ἕλε Λαοδάμαντα
IL.15,517	ἡγεμόνα πρυλέων Ἀντήνορος ἀγλαὸν υἱόν:
IL.15,518	„Πουλυδάμας δ' Ὦτον Κυλλήνιον ἐξενάριξε“
IL.15,519	Φυλεΐδεω ἕταρον, μεγαθύμων ἀρχὸν Ἐπειῶν.
IL.15,520	τῷ δὲ Μέγης ἐπόρουσεν ἰδών: ὃ δ' ὕπαιθα λιάσθη
IL.15,521	Πουλυδάμας: καὶ τοῦ μὲν ἀπήμβροτεν: οὐ γὰρ Ἀπόλλων
IL.15,522	εἴα Πάνθου υἱὸν ἐνὶ προμάχοισι δαμῆναι:
IL.15,523	αὐτὰρ ὅ γε Κροίσμου στῆθος μέσον οὔτασε δουρί.
IL.15,524	δούπησεν δὲ πεσών: ὃ δ' ἀπ' ὤμων τεύχε' ἐσύλα.
IL.15,525	τόφρα δὲ τῷ ἐπόρουσε Δόλοψ αἰχμῆς ἐῢ εἰδὼς
IL.15,526	Λαμπετίδης, ὃν Λάμπος ἐγείνατο φέρτατον υἱὸν
IL.15,527	Λαομεδοντιάδης εὖ εἰδότα θούριδος ἀλκῆς,
IL.15,528	ὃς τότε Φυλεΐδαο μέσον σάκος οὔτασε δουρὶ
IL.15,529	ἐγγύθεν ὁρμηθείς: πυκινὸς δέ οἱ ἤρκεσε θώρηξ,
IL.15,530	„τόν ῥ' ἐφόρει γυάλοισιν ἀρηρότα: τόν ποτε Φυλεὺσ“
IL.15,531	„ἤγαγεν ἐξ Ἐφύρης, ποταμοῦ ἄπο Σελλήεντος.“
IL.15,532	ξεῖνος γάρ οἱ ἔδωκεν ἄναξ ἀνδρῶν Εὐφήτης
IL.15,533	ἐς πόλεμον φορέειν δηΐων ἀνδρῶν ἀλεωρήν:
IL.15,534	ὅς οἱ καὶ τότε παιδὸς ἀπὸ χροὸς ἤρκεσ' ὄλεθρον.
IL.15,535	τοῦ δὲ Μέγης κόρυθος χαλκήρεος ἱπποδασείης
IL.15,536	κύμβαχον ἀκρότατον νύξ' ἔγχεϊ ὀξυόεντι,
IL.15,537	ῥῆξε δ' ἀφ' ἵππειον λόφον αὐτοῦ: πᾶς δὲ χαμᾶζε
IL.15,538	„κάππεσεν ἐν κονίῃσι νέον φοίνικι φαεινός.“
IL.15,539	εἷος ὃ τῷ πολέμιζε μένων, ἔτι δ' ἔλπετο νίκην,
IL.15,540	τόφρα δέ οἱ Μενέλαος ἀρήϊος ἦλθεν ἀμύντωρ,
IL.15,541	στῆ δ' εὐρὰξ σὺν δουρὶ λαθών, βάλε δ' ὦμον ὄπισθεν:
IL.15,542	αἰχμὴ δὲ στέρνοιο διέσσυτο μαιμώωσα
IL.15,543	„πρόσσω ἱεμένη: ὃ δ' ἄρα πρηνὴς ἐλιάσθη.“
IL.15,544	„τὼ μὲν ἐεισάσθην χαλκήρεα τεύχε' ἀπ' ὤμων“
IL.15,545	„συλήσειν: Ἕκτωρ δὲ κασιγνήτοισι κέλευσε“
IL.15,546	πᾶσι μάλα, πρῶτον δ' Ἱκεταονίδην ἐνένιπεν
IL.15,547	ἴφθιμον Μελάνιππον. ὃ δ' ὄφρα μὲν εἰλίποδας βοῦς
IL.15,548	βόσκ' ἐν Περκώτῃ δηΐων ἀπὸ νόσφιν ἐόντων:
IL.15,549	αὐτὰρ ἐπεὶ Δαναῶν νέες ἤλυθον ἀμφιέλισσαι,
IL.15,550	ἂψ εἰς Ἴλιον ἦλθε, μετέπρεπε δὲ Τρώεσσι,
IL.15,551	ναῖε δὲ πὰρ Πριάμῳ, ὃ δέ μιν τίεν ἶσα τέκεσσι:
IL.15,552	τόν ῥ' Ἕκτωρ ἐνένιπεν ἔπος τ' ἔφατ' ἔκ τ' ὀνόμαζεν:
IL.15,553	οὕτω δὴ Μελάνιππε μεθήσομεν; οὐδέ νυ σοί περ
IL.15,554	ἐντρέπεται φίλον ἦτορ ἀνεψιοῦ κταμένοιο;
IL.15,555	οὐχ ὁράᾳς οἷον Δόλοπος περὶ τεύχε' ἕπουσιν;
IL.15,556	ἀλλ' ἕπευ: οὐ γὰρ ἔτ' ἔστιν ἀποσταδὸν Ἀργείοισι
IL.15,557	μάρνασθαι, πρίν γ' ἠὲ κατακτάμεν ἠὲ κατ' ἄκρης
IL.15,558	„Ἴλιον αἰπεινὴν ἑλέειν κτάσθαι τε πολίτας.“
IL.15,559	ὣς εἰπὼν ὃ μὲν ἦρχ', ὃ δ' ἅμ' ἕσπετο ἰσόθεος φώς:
IL.15,560	Ἀργείους δ' ὄτρυνε μέγας Τελαμώνιος Αἴας:
IL.15,561	ὦ φίλοι ἀνέρες ἔστε, καὶ αἰδῶ θέσθ' ἐνὶ θυμῷ,
IL.15,562	ἀλλήλους τ' αἰδεῖσθε κατὰ κρατερὰς ὑσμίνας.
IL.15,563	αἰδομένων δ' ἀνδρῶν πλέονες σόοι ἠὲ πέφανται:
IL.15,564	φευγόντων δ' οὔτ' ἂρ κλέος ὄρνυται οὔτέ τις ἀλκή.
IL.15,565	ὣς ἔφαθ', οἳ δὲ καὶ αὐτοὶ ἀλέξασθαι μενέαινον,
IL.15,566	ἐν θυμῷ δ' ἐβάλοντο ἔπος, φράξαντο δὲ νῆας
IL.15,567	ἕρκεϊ χαλκείῳ: ἐπὶ δὲ Ζεὺς Τρῶας ἔγειρεν.
IL.15,568	Ἀντίλοχον δ' ὄτρυνε βοὴν ἀγαθὸς Μενέλαος:
IL.15,569	Ἀντίλοχ' οὔ τις σεῖο νεώτερος ἄλλος Ἀχαιῶν,
IL.15,570	οὔτε ποσὶν θάσσων οὔτ' ἄλκιμος ὡς σὺ μάχεσθαι:
IL.15,571	„εἴ τινά που Τρώων ἐξάλμενος ἄνδρα βάλοισθα.“
IL.15,572	ὣς εἰπὼν ὃ μὲν αὖτις ἀπέσσυτο, τὸν δ' ὀρόθυνεν:
IL.15,573	ἐκ δ' ἔθορε προμάχων, καὶ ἀκόντισε δουρὶ φαεινῷ
IL.15,574	ἀμφὶ ἓ παπτήνας: ὑπὸ δὲ Τρῶες κεκάδοντο
IL.15,575	ἀνδρὸς ἀκοντίσσαντος: ὃ δ' οὐχ ἅλιον βέλος ἧκεν,
IL.15,576	ἀλλ' Ἱκετάονος υἱὸν ὑπέρθυμον Μελάνιππον
IL.15,577	νισόμενον πόλεμον δὲ βάλε στῆθος παρὰ μαζόν.
IL.15,578	δούπησεν δὲ πεσών, τὸν δὲ σκότος ὄσσε κάλυψεν.
IL.15,579	Ἀντίλοχος δ' ἐπόρουσε κύων ὥς, ὅς τ' ἐπὶ νεβρῷ
IL.15,580	βλημένῳ ἀΐξῃ, τόν τ' ἐξ εὐνῆφι θορόντα
IL.15,581	θηρητὴρ ἐτύχησε βαλών, ὑπέλυσε δὲ γυῖα:
IL.15,582	„ὣς ἐπὶ σοὶ Μελάνιππε θόρ' Ἀντίλοχος μενεχάρμησ“
IL.15,583	τεύχεα συλήσων: ἀλλ' οὐ λάθεν Ἕκτορα δῖον,
IL.15,584	ὅς ῥά οἱ ἀντίος ἦλθε θέων ἀνὰ δηϊοτῆτα.
IL.15,585	Ἀντίλοχος δ' οὐ μεῖνε θοός περ ἐὼν πολεμιστής,
IL.15,586	ἀλλ' ὅ γ' ἄρ' ἔτρεσε θηρὶ κακὸν ῥέξαντι ἐοικώς,
IL.15,587	ὅς τε κύνα κτείνας ἢ βουκόλον ἀμφὶ βόεσσι
IL.15,588	φεύγει πρίν περ ὅμιλον ἀολλισθήμεναι ἀνδρῶν:
IL.15,589	ὣς τρέσε Νεστορίδης, ἐπὶ δὲ Τρῶές τε καὶ Ἕκτωρ
IL.15,590	ἠχῇ θεσπεσίῃ βέλεα στονόεντα χέοντο:
IL.15,591	στῆ δὲ μεταστρεφθείς, ἐπεὶ ἵκετο ἔθνος ἑταίρων.
IL.15,592	τρῶες δὲ λείουσιν ἐοικότες ὠμοφάγοισι
IL.15,593	νηυσὶν ἐπεσσεύοντο, Διὸς δ' ἐτέλειον ἐφετμάς,
IL.15,594	ὅ σφισιν αἰὲν ἔγειρε μένος μέγα, θέλγε δὲ θυμὸν
IL.15,595	Ἀργείων καὶ κῦδος ἀπαίνυτο, τοὺς δ' ὀρόθυνεν.
IL.15,596	Ἕκτορι γάρ οἱ θυμὸς ἐβούλετο κῦδος ὀρέξαι
IL.15,597	Πριαμίδῃ, ἵνα νηυσὶ κορωνίσι θεσπιδαὲς πῦρ
IL.15,598	ἐμβάλοι ἀκάματον, Θέτιδος δ' ἐξαίσιον ἀρὴν
IL.15,599	πᾶσαν ἐπικρήνειε: τὸ γὰρ μένε μητίετα Ζεὺς
IL.15,600	νηὸς καιομένης σέλας ὀφθαλμοῖσιν ἰδέσθαι.
IL.15,601	„ἐκ γὰρ δὴ τοῦ μέλλε παλίωξιν παρὰ νηῶν“
IL.15,602	θησέμεναι Τρώων, Δαναοῖσι δὲ κῦδος ὀρέξειν.
IL.15,603	τὰ φρονέων νήεσσιν ἔπι γλαφυρῇσιν ἔγειρεν
IL.15,604	Ἕκτορα Πριαμίδην μάλα περ μεμαῶτα καὶ αὐτόν.
IL.15,605	μαίνετο δ' ὡς ὅτ' Ἄρης ἐγχέσπαλος ἢ ὀλοὸν πῦρ
IL.15,606	οὔρεσι μαίνηται βαθέης ἐν τάρφεσιν ὕλης:
IL.15,607	ἀφλοισμὸς δὲ περὶ στόμα γίγνετο, τὼ δέ οἱ ὄσσε
IL.15,608	λαμπέσθην βλοσυρῇσιν ὑπ' ὀφρύσιν, ἀμφὶ δὲ πήληξ
IL.15,609	σμερδαλέον κροτάφοισι τινάσσετο μαρναμένοιο
IL.15,610	Ἕκτορος: αὐτὸς γάρ οἱ ἀπ' αἰθέρος ἦεν ἀμύντωρ
IL.15,611	Ζεύς, ὅς μιν πλεόνεσσι μετ' ἀνδράσι μοῦνον ἐόντα
IL.15,612	τίμα καὶ κύδαινε. μινυνθάδιος γὰρ ἔμελλεν
IL.15,613	ἔσσεσθ': ἤδη γάρ οἱ ἐπόρνυε μόρσιμον ἦμαρ
IL.15,614	Παλλὰς Ἀθηναίη ὑπὸ Πηλεΐδαο βίηφιν.
IL.15,615	καί ῥ' ἔθελεν ῥῆξαι στίχας ἀνδρῶν πειρητίζων,
IL.15,616	ᾗ δὴ πλεῖστον ὅμιλον ὅρα καὶ τεύχε' ἄριστα:
IL.15,617	ἀλλ' οὐδ' ὧς δύνατο ῥῆξαι μάλα περ μενεαίνων:
IL.15,618	ἴσχον γὰρ πυργηδὸν ἀρηρότες, ἠΰτε πέτρη
IL.15,619	ἠλίβατος μεγάλη πολιῆς ἁλὸς ἐγγὺς ἐοῦσα,
IL.15,620	ἥ τε μένει λιγέων ἀνέμων λαιψηρὰ κέλευθα
IL.15,621	κύματά τε τροφόεντα, τά τε προσερεύγεται αὐτήν:
IL.15,622	„ὣς Δαναοὶ Τρῶας μένον ἔμπεδον οὐδὲ φέβοντο.“
IL.15,623	αὐτὰρ ὃ λαμπόμενος πυρὶ πάντοθεν ἔνθορ' ὁμίλῳ,
IL.15,624	ἐν δ' ἔπεσ' ὡς ὅτε κῦμα θοῇ ἐν νηῒ πέσῃσι
IL.15,625	λάβρον ὑπαὶ νεφέων ἀνεμοτρεφές: ἣ δέ τε πᾶσα
IL.15,626	„ἄχνῃ ὑπεκρύφθη, ἀνέμοιο δὲ δεινὸς ἀήτη“
IL.15,627	ἱστίῳ ἐμβρέμεται, τρομέουσι δέ τε φρένα ναῦται
IL.15,628	δειδιότες: τυτθὸν γὰρ ὑπ' ἐκ θανάτοιο φέρονται:
IL.15,629	ὣς ἐδαΐζετο θυμὸς ἐνὶ στήθεσσιν Ἀχαιῶν.
IL.15,630	αὐτὰρ ὅ γ' ὥς τε λέων ὀλοόφρων βουσὶν ἐπελθών,
IL.15,631	αἵ ῥά τ' ἐν εἱαμενῇ ἕλεος μεγάλοιο νέμονται
IL.15,632	μυρίαι, ἐν δέ τε τῇσι νομεὺς οὔ πω σάφα εἰδὼς
IL.15,633	θηρὶ μαχέσσασθαι ἕλικος βοὸς ἀμφὶ φονῇσιν:
IL.15,634	ἤτοι ὃ μὲν πρώτῃσι καὶ ὑστατίῃσι βόεσσιν
IL.15,635	αἰὲν ὁμοστιχάει, ὃ δέ τ' ἐν μέσσῃσιν ὀρούσας
IL.15,636	βοῦν ἔδει, αἳ δέ τε πᾶσαι ὑπέτρεσαν: ὣς τότ' Ἀχαιοὶ
IL.15,637	θεσπεσίως ἐφόβηθεν ὑφ' Ἕκτορι καὶ Διὶ πατρὶ
IL.15,638	πάντες, ὃ δ' οἶον ἔπεφνε Μυκηναῖον Περιφήτην,
IL.15,639	Κοπρῆος φίλον υἱόν, ὃς Εὐρυσθῆος ἄνακτος
IL.15,640	ἀγγελίης οἴχνεσκε βίῃ Ἡρακληείῃ.
IL.15,641	τοῦ γένετ' ἐκ πατρὸς πολὺ χείρονος υἱὸς ἀμείνων
IL.15,642	παντοίας ἀρετάς, ἠμὲν πόδας ἠδὲ μάχεσθαι,
IL.15,643	καὶ νόον ἐν πρώτοισι Μυκηναίων ἐτέτυκτο:
IL.15,644	ὅς ῥα τόθ' Ἕκτορι κῦδος ὑπέρτερον ἐγγυάλιξε.
IL.15,645	στρεφθεὶς γὰρ μετόπισθεν ἐν ἀσπίδος ἄντυγι πάλτο,
IL.15,646	„τὴν αὐτὸς φορέεσκε ποδηνεκέ' ἕρκος ἀκόντων:“
IL.15,647	τῇ ὅ γ' ἐνὶ βλαφθεὶς πέσεν ὕπτιος, ἀμφὶ δὲ πήληξ
IL.15,648	σμερδαλέον κονάβησε περὶ κροτάφοισι πεσόντος.
IL.15,649	Ἕκτωρ δ' ὀξὺ νόησε, θέων δέ οἱ ἄγχι παρέστη,
IL.15,650	στήθεϊ δ' ἐν δόρυ πῆξε, φίλων δέ μιν ἐγγὺς ἑταίρων
IL.15,651	„κτεῖν': οἳ δ' οὐκ ἐδύναντο καὶ ἀχνύμενοί περ ἑταίρου“
IL.15,652	χραισμεῖν: αὐτοὶ γὰρ μάλα δείδισαν Ἕκτορα δῖον.
IL.15,653	εἰσωποὶ δ' ἐγένοντο νεῶν, περὶ δ' ἔσχεθον ἄκραι
IL.15,654	νῆες ὅσαι πρῶται εἰρύατο: τοὶ δ' ἐπέχυντο.
IL.15,655	Ἀργεῖοι δὲ νεῶν μὲν ἐχώρησαν καὶ ἀνάγκῃ
IL.15,656	τῶν πρωτέων, αὐτοῦ δὲ παρὰ κλισίῃσιν ἔμειναν
IL.15,657	ἁθρόοι, οὐδὲ κέδασθεν ἀνὰ στρατόν: ἴσχε γὰρ αἰδὼς
IL.15,658	καὶ δέος: ἀζηχὲς γὰρ ὁμόκλεον ἀλλήλοισι.
IL.15,659	Νέστωρ αὖτε μάλιστα Γερήνιος οὖρος Ἀχαιῶν
IL.15,660	λίσσεθ' ὑπὲρ τοκέων γουνούμενος ἄνδρα ἕκαστον:
IL.15,661	ὦ φίλοι ἀνέρες ἔστε καὶ αἰδῶ θέσθ' ἐνὶ θυμῷ
IL.15,662	ἄλλων ἀνθρώπων, ἐπὶ δὲ μνήσασθε ἕκαστος
IL.15,663	παίδων ἠδ' ἀλόχων καὶ κτήσιος ἠδὲ τοκήων,
IL.15,664	ἠμὲν ὅτεῳ ζώουσι καὶ ᾧ κατατεθνήκασι:
IL.15,665	τῶν ὕπερ ἐνθάδ' ἐγὼ γουνάζομαι οὐ παρεόντων
IL.15,666	„ἑστάμεναι κρατερῶς, μὴ δὲ τρωπᾶσθε φόβον δέ.“
IL.15,667	ὣς εἰπὼν ὄτρυνε μένος καὶ θυμὸν ἑκάστου.
IL.15,668	τοῖσι δ' ἀπ' ὀφθαλμῶν νέφος ἀχλύος ὦσεν Ἀθήνη
IL.15,669	θεσπέσιον: μάλα δέ σφι φόως γένετ' ἀμφοτέρωθεν
IL.15,670	ἠμὲν πρὸς νηῶν καὶ ὁμοιΐου πολέμοιο.
IL.15,671	Ἕκτορα δὲ φράσσαντο βοὴν ἀγαθὸν καὶ ἑταίρους,
IL.15,672	ἠμὲν ὅσοι μετόπισθεν ἀφέστασαν οὐδὲ μάχοντο,
IL.15,673	„ἠδ' ὅσσοι παρὰ νηυσὶ μάχην ἐμάχοντο θοῇσιν.“
IL.15,674	οὐδ' ἄρ' ἔτ' Αἴαντι μεγαλήτορι ἥνδανε θυμῷ
IL.15,675	ἑστάμεν ἔνθά περ ἄλλοι ἀφέστασαν υἷες Ἀχαιῶν:
IL.15,676	ἀλλ' ὅ γε νηῶν ἴκρι' ἐπῴχετο μακρὰ βιβάσθων,
IL.15,677	νώμα δὲ ξυστὸν μέγα ναύμαχον ἐν παλάμῃσι
IL.15,678	κολλητὸν βλήτροισι δυωκαιεικοσίπηχυ.
IL.15,679	„ὡς δ' ὅτ' ἀνὴρ ἵπποισι κελητίζειν ἐῢ εἰδώς,“
IL.15,680	ὅς τ' ἐπεὶ ἐκ πολέων πίσυρας συναείρεται ἵππους,
IL.15,681	σεύας ἐκ πεδίοιο μέγα προτὶ ἄστυ δίηται
IL.15,682	λαοφόρον καθ' ὁδόν: πολέες τέ ἑ θηήσαντο
IL.15,683	ἀνέρες ἠδὲ γυναῖκες: ὃ δ' ἔμπεδον ἀσφαλὲς αἰεὶ
IL.15,684	θρῴσκων ἄλλοτ' ἐπ' ἄλλον ἀμείβεται, οἳ δὲ πέτονται:
IL.15,685	ὣς Αἴας ἐπὶ πολλὰ θοάων ἴκρια νηῶν
IL.15,686	φοίτα μακρὰ βιβάς, φωνὴ δέ οἱ αἰθέρ' ἵκανεν,
IL.15,687	αἰεὶ δὲ σμερδνὸν βοόων Δαναοῖσι κέλευε
IL.15,688	νηυσί τε καὶ κλισίῃσιν ἀμυνέμεν. οὐδὲ μὲν Ἕκτωρ
IL.15,689	μίμνεν ἐνὶ Τρώων ὁμάδῳ πύκα θωρηκτάων:
IL.15,690	ἀλλ' ὥς τ' ὀρνίθων πετεηνῶν αἰετὸς αἴθων
IL.15,691	ἔθνος ἐφορμᾶται ποταμὸν πάρα βοσκομενάων
IL.15,692	χηνῶν ἢ γεράνων ἢ κύκνων δουλιχοδείρων,
IL.15,693	ὣς Ἕκτωρ ἴθυσε νεὸς κυανοπρῴροιο
IL.15,694	ἀντίος ἀΐξας: τὸν δὲ Ζεὺς ὦσεν ὄπισθε
IL.15,695	χειρὶ μάλα μεγάλῃ, ὄτρυνε δὲ λαὸν ἅμ' αὐτῷ.
IL.15,696	αὖτις δὲ δριμεῖα μάχη παρὰ νηυσὶν ἐτύχθη:
IL.15,697	„φαίης κ' ἀκμῆτας καὶ ἀτειρέας ἀλλήλοισιν“
IL.15,698	ἄντεσθ' ἐν πολέμῳ, ὡς ἐσσυμένως ἐμάχοντο.
IL.15,699	τοῖσι δὲ μαρναμένοισιν ὅδ' ἦν νόος: ἤτοι Ἀχαιοὶ
IL.15,700	οὐκ ἔφασαν φεύξεσθαι ὑπ' ἐκ κακοῦ, ἀλλ' ὀλέεσθαι,
IL.15,701	Τρωσὶν δ' ἔλπετο θυμὸς ἐνὶ στήθεσσιν ἑκάστου
IL.15,702	νῆας ἐνιπρήσειν κτενέειν θ' ἥρωας Ἀχαιούς.
IL.15,703	οἳ μὲν τὰ φρονέοντες ἐφέστασαν ἀλλήλοισιν:
IL.15,704	Ἕκτωρ δὲ πρυμνῆς νεὸς ἥψατο ποντοπόροιο
IL.15,705	καλῆς ὠκυάλου, ἣ Πρωτεσίλαον ἔνεικεν
IL.15,706	ἐς Τροίην, οὐδ' αὖτις ἀπήγαγε πατρίδα γαῖαν.
IL.15,707	τοῦ περ δὴ περὶ νηὸς Ἀχαιοί τε Τρῶές τε
IL.15,708	δῄουν ἀλλήλους αὐτοσχεδόν: οὐδ' ἄρα τοί γε
IL.15,709	τόξων ἀϊκὰς ἀμφὶς μένον οὐδ' ἔτ' ἀκόντων,
IL.15,710	ἀλλ' οἵ γ' ἐγγύθεν ἱστάμενοι ἕνα θυμὸν ἔχοντες
IL.15,711	ὀξέσι δὴ πελέκεσσι καὶ ἀξίνῃσι μάχοντο
IL.15,712	καὶ ξίφεσιν μεγάλοισι καὶ ἔγχεσιν ἀμφιγύοισι.
IL.15,713	„πολλὰ δὲ φάσγανα καλὰ μελάνδετα κωπήεντα“
IL.15,714	ἄλλα μὲν ἐκ χειρῶν χαμάδις πέσον, ἄλλα δ' ἀπ' ὤμων
IL.15,715	ἀνδρῶν μαρναμένων: ῥέε δ' αἵματι γαῖα μέλαινα.
IL.15,716	Ἕκτωρ δὲ πρύμνηθεν ἐπεὶ λάβεν οὐχὶ μεθίει
IL.15,717	ἄφλαστον μετὰ χερσὶν ἔχων, Τρωσὶν δὲ κέλευεν:
IL.15,718	„οἴσετε πῦρ, ἅμα δ' αὐτοὶ ἀολλέες ὄρνυτ' ἀϋτήν:“
IL.15,719	νῦν ἡμῖν πάντων Ζεὺς ἄξιον ἦμαρ ἔδωκε
IL.15,720	νῆας ἑλεῖν, αἳ δεῦρο θεῶν ἀέκητι μολοῦσαι
IL.15,721	ἡμῖν πήματα πολλὰ θέσαν, κακότητι γερόντων,
IL.15,722	„οἵ μ' ἐθέλοντα μάχεσθαι ἐπὶ πρυμνῇσι νέεσσιν“
IL.15,723	αὐτόν τ' ἰσχανάασκον ἐρητύοντό τε λαόν:
IL.15,724	ἀλλ' εἰ δή ῥα τότε βλάπτε φρένας εὐρύοπα Ζεὺς
IL.15,725	ἡμετέρας, νῦν αὐτὸς ἐποτρύνει καὶ ἀνώγει.
IL.15,726	ὣς ἔφαθ', οἳ δ' ἄρα μᾶλλον ἐπ' Ἀργείοισιν ὄρουσαν.
IL.15,727	Αἴας δ' οὐκέτ' ἔμιμνε: βιάζετο γὰρ βελέεσσιν:
IL.15,728	ἀλλ' ἀνεχάζετο τυτθόν, ὀϊόμενος θανέεσθαι
IL.15,729	θρῆνυν ἐφ' ἑπταπόδην, λίπε δ' ἴκρια νηὸς ἐΐσης.
IL.15,730	„ἔνθ' ἄρ' ὅ γ' ἑστήκει δεδοκημένος, ἔγχεϊ δ' αἰεὶ“
IL.15,731	Τρῶας ἄμυνε νεῶν, ὅς τις φέροι ἀκάματον πῦρ:
IL.15,732	αἰεὶ δὲ σμερδνὸν βοόων Δαναοῖσι κέλευε:
IL.15,733	ὦ φίλοι ἥρωες Δαναοὶ θεράποντες Ἄρηος
IL.15,734	ἀνέρες ἔστε φίλοι, μνήσασθε δὲ θούριδος ἀλκῆς.
IL.15,735	ἠέ τινάς φαμεν εἶναι ἀοσσητῆρας ὀπίσσω,
IL.15,736	ἦέ τι τεῖχος ἄρειον, ὅ κ' ἀνδράσι λοιγὸν ἀμύναι;
IL.15,737	οὐ μέν τι σχεδόν ἐστι πόλις πύργοις ἀραρυῖα,
IL.15,738	ᾗ κ' ἀπαμυναίμεσθ' ἑτεραλκέα δῆμον ἔχοντες:
IL.15,739	ἀλλ' ἐν γὰρ Τρώων πεδίῳ πύκα θωρηκτάων
IL.15,740	πόντῳ κεκλιμένοι ἑκὰς ἥμεθα πατρίδος αἴης:
IL.15,741	τὼ ἐν χερσὶ φόως, οὐ μειλιχίῃ πολέμοιο.
IL.15,742	ἦ, καὶ μαιμώων ἔφεπ' ἔγχεϊ ὀξυόεντι.
IL.15,743	ὅς τις δὲ Τρώων κοίλῃς ἐπὶ νηυσὶ φέροιτο
IL.15,744	σὺν πυρὶ κηλείῳ, χάριν Ἕκτορος ὀτρύναντος,
IL.15,745	τὸν δ' Αἴας οὔτασκε δεδεγμένος ἔγχεϊ μακρῷ:
IL.15,746	δώδεκα δὲ προπάροιθε νεῶν αὐτοσχεδὸν οὖτα.
IL.16,1	ὣς οἳ μὲν περὶ νηὸς ἐϋσσέλμοιο μάχοντο:
IL.16,2	Πάτροκλος δ' Ἀχιλῆϊ παρίστατο ποιμένι λαῶν
IL.16,3	δάκρυα θερμὰ χέων ὥς τε κρήνη μελάνυδρος,
IL.16,4	ἥ τε κατ' αἰγίλιπος πέτρης δνοφερὸν χέει ὕδωρ.
IL.16,5	τὸν δὲ ἰδὼν ᾤκτιρε ποδάρκης δῖος Ἀχιλλεύς,
IL.16,6	καί μιν φωνήσας ἔπεα πτερόεντα προσηύδα:
IL.16,7	τίπτε δεδάκρυσαι Πατρόκλεες, ἠΰτε κούρη
IL.16,8	νηπίη, ἥ θ' ἅμα μητρὶ θέουσ' ἀνελέσθαι ἀνώγει
IL.16,9	„εἱανοῦ ἁπτομένη, καί τ' ἐσσυμένην κατερύκει,“
IL.16,10	δακρυόεσσα δέ μιν ποτιδέρκεται, ὄφρ' ἀνέληται:
IL.16,11	τῇ ἴκελος Πάτροκλε τέρεν κατὰ δάκρυον εἴβεις.
IL.16,12	ἠέ τι Μυρμιδόνεσσι πιφαύσκεαι, ἢ ἐμοὶ αὐτῷ,
IL.16,13	ἦέ τιν' ἀγγελίην Φθίης ἐξέκλυες οἶος;
IL.16,14	ζώειν μὰν ἔτι φασὶ Μενοίτιον Ἄκτορος υἱόν,
IL.16,15	ζώει δ' Αἰακίδης Πηλεὺς μετὰ Μυρμιδόνεσσι;
IL.16,16	τῶν κε μάλ' ἀμφοτέρων ἀκαχοίμεθα τεθνηώτων.
IL.16,17	„ἦε σύ γ' Ἀργείων ὀλοφύρεαι, ὡς ὀλέκονται“
IL.16,18	νηυσὶν ἔπι γλαφυρῇσιν ὑπερβασίης ἕνεκα σφῆς;
IL.16,19	ἐξαύδα, μὴ κεῦθε νόῳ, ἵνα εἴδομεν ἄμφω.
IL.16,20	„τὸν δὲ βαρὺ στενάχων προσέφης Πατρόκλεες ἱππεῦ:“
IL.16,21	ὦ Ἀχιλεῦ Πηλῆος υἱὲ μέγα φέρτατ' Ἀχαιῶν
IL.16,22	μὴ νεμέσα: τοῖον γὰρ ἄχος βεβίηκεν Ἀχαιούς.
IL.16,23	οἳ μὲν γὰρ δὴ πάντες, ὅσοι πάρος ἦσαν ἄριστοι,
IL.16,24	„ἐν νηυσὶν κέαται βεβλημένοι οὐτάμενοί τε.“
IL.16,25	βέβληται μὲν ὃ Τυδεΐδης κρατερὸς Διομήδης,
IL.16,26	οὔτασται δ' Ὀδυσεὺς δουρίκλυτὸς ἠδ' Ἀγαμέμνων,
IL.16,27	βέβληται δὲ καὶ Εὐρύπυλος κατὰ μηρὸν ὀϊστῷ.
IL.16,28	„τοὺς μέν τ' ἰητροὶ πολυφάρμακοι ἀμφιπένονται“
IL.16,29	„ἕλκε' ἀκειόμενοι: σὺ δ' ἀμήχανος ἔπλευ Ἀχιλλεῦ.“
IL.16,30	„μὴ ἐμέ γ' οὖν οὗτός γε λάβοι χόλος, ὃν σὺ φυλάσσεισ“
IL.16,31	„αἰναρέτη: τί σευ ἄλλος ὀνήσεται ὀψίγονός περ“
IL.16,32	αἴ κε μὴ Ἀργείοισιν ἀεικέα λοιγὸν ἀμύνῃς;
IL.16,33	νηλεές, οὐκ ἄρα σοί γε πατὴρ ἦν ἱππότα Πηλεύς,
IL.16,34	„οὐδὲ Θέτις μήτηρ: γλαυκὴ δέ σε τίκτε θάλασσα“
IL.16,35	πέτραι τ' ἠλίβατοι, ὅτι τοι νόος ἐστὶν ἀπηνής.
IL.16,36	εἰ δέ τινα φρεσὶ σῇσι θεοπροπίην ἀλεείνεις
IL.16,37	καί τινά τοι πὰρ Ζηνὸς ἐπέφραδε πότνια μήτηρ,
IL.16,38	ἀλλ' ἐμέ περ πρόες ὦχ', ἃμα δ' ἄλλον λαὸν ὄπασσον
IL.16,39	Μυρμιδόνων, ἤν πού τι φόως Δαναοῖσι γένωμαι.
IL.16,40	δὸς δέ μοι ὤμοιιν τὰ σὰ τεύχεα θωρηχθῆναι,
IL.16,41	„αἴ κ' ἐμὲ σοὶ ἴσκοντες ἀπόσχωνται πολέμοιο“
IL.16,42	Τρῶες, ἀναπνεύσωσι δ' Ἀρήϊοι υἷες Ἀχαιῶν
IL.16,43	τειρόμενοι: ὀλίγη δέ τ' ἀνάπνευσις πολέμοιο.
IL.16,44	ῥεῖα δέ κ' ἀκμῆτες κεκμηότας ἄνδρας ἀϋτῇ
IL.16,45	ὤσαιμεν προτὶ ἄστυ νεῶν ἄπο καὶ κλισιάων.
IL.16,46	„ὣς φάτο λισσόμενος μέγα νήπιος: ἦ γὰρ ἔμελλεν“
IL.16,47	οἷ αὐτῷ θάνατόν τε κακὸν καὶ κῆρα λιτέσθαι.
IL.16,48	τὸν δὲ μέγ' ὀχθήσας προσέφη πόδας ὠκὺς Ἀχιλλεύς:
IL.16,49	ὤ μοι διογενὲς Πατρόκλεες οἷον ἔειπες:
IL.16,50	οὔτε θεοπροπίης ἐμπάζομαι ἥν τινα οἶδα,
IL.16,51	οὔτέ τί μοι πὰρ Ζηνὸς ἐπέφραδε πότνια μήτηρ:
IL.16,52	ἀλλὰ τόδ' αἰνὸν ἄχος κραδίην καὶ θυμὸν ἱκάνει,
IL.16,53	ὁππότε δὴ τὸν ὁμοῖον ἀνὴρ ἐθέλῃσιν ἀμέρσαι
IL.16,54	καὶ γέρας ἂψ ἀφελέσθαι, ὅ τε κράτεϊ προβεβήκῃ:
IL.16,55	αἰνὸν ἄχος τό μοί ἐστιν, ἐπεὶ πάθον ἄλγεα θυμῷ.
IL.16,56	κούρην ἣν ἄρα μοι γέρας ἔξελον υἷες Ἀχαιῶν,
IL.16,57	„δουρὶ δ' ἐμῷ κτεάτισσα πόλιν εὐτείχεα πέρσας,“
IL.16,58	τὴν ἂψ ἐκ χειρῶν ἕλετο κρείων Ἀγαμέμνων
IL.16,59	„Ἀτρεΐδης ὡς εἴ τιν' ἀτίμητον μετανάστην.“
IL.16,60	„ἀλλὰ τὰ μὲν προτετύχθαι ἐάσομεν: οὐδ' ἄρα πως ἦν“
IL.16,61	„ἀσπερχὲς κεχολῶσθαι ἐνὶ φρεσίν: ἤτοι ἔφην γε“
IL.16,62	„οὐ πρὶν μηνιθμὸν καταπαυσέμεν, ἀλλ' ὁπότ' ἂν δὴ“
IL.16,63	νῆας ἐμὰς ἀφίκηται ἀϋτή τε πτόλεμός τε.
IL.16,64	τύνη δ' ὤμοιιν μὲν ἐμὰ κλυτὰ τεύχεα δῦθι,
IL.16,65	ἄρχε δὲ Μυρμιδόνεσσι φιλοπτολέμοισι μάχεσθαι,
IL.16,66	εἰ δὴ κυάνεον Τρώων νέφος ἀμφιβέβηκε
IL.16,67	νηυσὶν ἐπικρατέως, οἳ δὲ ῥηγμῖνι θαλάσσης
IL.16,68	κεκλίαται, χώρης ὀλίγην ἔτι μοῖραν ἔχοντες
IL.16,69	Ἀργεῖοι, Τρώων δὲ πόλις ἐπὶ πᾶσα βέβηκε
IL.16,70	„θάρσυνος: οὐ γὰρ ἐμῆς κόρυθος λεύσσουσι μέτωπον“
IL.16,71	ἐγγύθι λαμπομένης: τάχα κεν φεύγοντες ἐναύλους
IL.16,72	πλήσειαν νεκύων, εἴ μοι κρείων Ἀγαμέμνων
IL.16,73	ἤπια εἰδείη: νῦν δὲ στρατὸν ἀμφιμάχονται.
IL.16,74	„οὐ γὰρ Τυδεΐδεω Διομήδεος ἐν παλάμῃσι“
IL.16,75	μαίνεται ἐγχείη Δαναῶν ἀπὸ λοιγὸν ἀμῦναι:
IL.16,76	οὐδέ πω Ἀτρεΐδεω ὀπὸς ἔκλυον αὐδήσαντος
IL.16,77	ἐχθρῆς ἐκ κεφαλῆς: ἀλλ' Ἕκτορος ἀνδροφόνοιο
IL.16,78	Τρωσὶ κελεύοντος περιάγνυται, οἳ δ' ἀλαλητῷ
IL.16,79	πᾶν πεδίον κατέχουσι μάχῃ νικῶντες Ἀχαιούς.
IL.16,80	ἀλλὰ καὶ ὧς Πάτροκλε νεῶν ἄπο λοιγὸν ἀμύνων
IL.16,81	„ἔμπεσ' ἐπικρατέως, μὴ δὴ πυρὸς αἰθομένοιο“
IL.16,82	νῆας ἐνιπρήσωσι, φίλον δ' ἀπὸ νόστον ἕλωνται.
IL.16,83	πείθεο δ' ὥς τοι ἐγὼ μύθου τέλος ἐν φρεσὶ θείω,
IL.16,84	ὡς ἄν μοι τιμὴν μεγάλην καὶ κῦδος ἄρηαι
IL.16,85	πρὸς πάντων Δαναῶν, ἀτὰρ οἳ περικαλλέα κούρην
IL.16,86	ἂψ ἀπονάσσωσιν, ποτὶ δ' ἀγλαὰ δῶρα πόρωσιν.
IL.16,87	ἐκ νηῶν ἐλάσας ἰέναι πάλιν: εἰ δέ κεν αὖ τοι
IL.16,88	δώῃ κῦδος ἀρέσθαι ἐρίγδουπος πόσις Ἥρης,
IL.16,89	μὴ σύ γ' ἄνευθεν ἐμεῖο λιλαίεσθαι πολεμίζειν
IL.16,90	Τρωσὶ φιλοπτολέμοισιν: ἀτιμότερον δέ με θήσεις:
IL.16,91	μὴ δ' ἐπαγαλλόμενος πολέμῳ καὶ δηϊοτῆτι
IL.16,92	Τρῶας ἐναιρόμενος προτὶ Ἴλιον ἡγεμονεύειν,
IL.16,93	μή τις ἀπ' Οὐλύμποιο θεῶν αἰειγενετάων
IL.16,94	ἐμβήῃ: μάλα τούς γε φιλεῖ ἑκάεργος Ἀπόλλων:
IL.16,95	ἀλλὰ πάλιν τρωπᾶσθαι, ἐπὴν φάος ἐν νήεσσι
IL.16,96	θήῃς, τοὺς δ' ἔτ' ἐᾶν πεδίον κάτα δηριάασθαι.
IL.16,97	αἲ γὰρ Ζεῦ τε πάτερ καὶ Ἀθηναίη καὶ Ἄπολλον
IL.16,98	μήτέ τις οὖν Τρώων θάνατον φύγοι ὅσσοι ἔασι,
IL.16,99	μήτέ τις Ἀργείων, νῶϊν δ' ἐκδῦμεν ὄλεθρον,
IL.16,100	ὄφρ' οἶοι Τροίης ἱερὰ κρήδεμνα λύωμεν.
IL.16,101	ὣς οἳ μὲν τοιαῦτα πρὸς ἀλλήλους ἀγόρευον,
IL.16,102	Αἴας δ' οὐκ͂ἔτ' ἔμιμνε: βιάζετο γὰρ βελέεσσι:
IL.16,103	δάμνα μιν Ζηνός τε νόος καὶ Τρῶες ἀγαυοὶ
IL.16,104	βάλλοντες: δεινὴν δὲ περὶ κροτάφοισι φαεινὴ
IL.16,105	„πήληξ βαλλομένη καναχὴν ἔχε, βάλλετο δ' αἰεὶ“
IL.16,106	„κὰπ φάλαρ' εὐποίηθ': ὃ δ' ἀριστερὸν ὦμον ἔκαμνεν“
IL.16,107	ἔμπεδον αἰὲν ἔχων σάκος αἰόλον: οὐδὲ δύναντο
IL.16,108	ἀμφ' αὐτῷ πελεμίξαι ἐρείδοντες βελέεσσιν.
IL.16,109	αἰεὶ δ' ἀργαλέῳ ἔχετ' ἄσθματι, κὰδ δέ οἱ ἱδρὼς
IL.16,110	πάντοθεν ἐκ μελέων πολὺς ἔρρεεν, οὐδέ πῃ εἶχεν
IL.16,111	ἀμπνεῦσαι: πάντῃ δὲ κακὸν κακῷ ἐστήρικτο.
IL.16,112	ἔσπετε νῦν μοι Μοῦσαι Ὀλύμπια δώματ' ἔχουσαι,
IL.16,113	ὅππως δὴ πρῶτον πῦρ ἔμπεσε νηυσὶν Ἀχαιῶν.
IL.16,114	ἕκτωρ Αἴαντος δόρυ μείλινον ἄγχι παραστὰς
IL.16,115	πλῆξ' ἄορι μεγάλῳ αἰχμῆς παρὰ καυλὸν ὄπισθεν,
IL.16,116	„ἀντικρὺ δ' ἀπάραξε: τὸ μὲν Τελαμώνιος Αἴασ“
IL.16,117	πῆλ' αὔτως ἐν χειρὶ κόλον δόρυ, τῆλε δ' ἀπ' αὐτοῦ
IL.16,118	αἰχμὴ χαλκείη χαμάδις βόμβησε πεσοῦσα.
IL.16,119	γνῶ δ' Αἴας κατὰ θυμὸν ἀμύμονα ῥίγησέν τε
IL.16,120	ἔργα θεῶν, ὅ ῥα πάγχυ μάχης ἐπὶ μήδεα κεῖρε
IL.16,121	Ζεὺς ὑψιβρεμέτης, Τρώεσσι δὲ βούλετο νίκην:
IL.16,122	χάζετο δ' ἐκ βελέων. τοὶ δ' ἔμβαλον ἀκάματον πῦρ
IL.16,123	„νηῒ θοῇ: τῆς δ' αἶψα κατ' ἀσβέστη κέχυτο φλόξ.“
IL.16,124	„ὣς τὴν μὲν πρυμνὴν πῦρ ἄμφεπεν: αὐτὰρ Ἀχιλλεὺσ“
IL.16,125	μηρὼ πληξάμενος Πατροκλῆα προσέειπεν:
IL.16,126	ὄρσεο διογενὲς Πατρόκλεες ἱπποκέλευθε:
IL.16,127	λεύσσω δὴ παρὰ νηυσὶ πυρὸς δηΐοιο ἰωήν:
IL.16,128	„μὴ δὴ νῆας ἕλωσι καὶ οὐκέτι φυκτὰ πέλωνται:“
IL.16,129	„δύσεο τεύχεα θᾶσσον, ἐγὼ δέ κε λαὸν ἀγείρω.“
IL.16,130	ὣς φάτο, Πάτροκλος δὲ κορύσσετο νώροπι χαλκῷ.
IL.16,131	κνημῖδας μὲν πρῶτα περὶ κνήμῃσιν ἔθηκε
IL.16,132	καλάς, ἀργυρέοισιν ἐπισφυρίοις ἀραρυίας:
IL.16,133	δεύτερον αὖ θώρηκα περὶ στήθεσσιν ἔδυνε
IL.16,134	ποικίλον ἀστερόεντα ποδώκεος Αἰακίδαο.
IL.16,135	ἀμφὶ δ' ἄρ' ὤμοισιν βάλετο ξίφος ἀργυρόηλον
IL.16,136	χάλκεον, αὐτὰρ ἔπειτα σάκος μέγα τε στιβαρόν τε:
IL.16,137	κρατὶ δ' ἐπ' ἰφθίμῳ κυνέην εὔτυκτον ἔθηκεν
IL.16,138	ἵππουριν: δεινὸν δὲ λόφος καθύπερθεν ἔνευεν.
IL.16,139	εἵλετο δ' ἄλκιμα δοῦρε, τά οἱ παλάμηφιν ἀρήρει.
IL.16,140	ἔγχος δ' οὐχ ἕλετ' οἶον ἀμύμονος Αἰακίδαο
IL.16,141	βριθὺ μέγα στιβαρόν: τὸ μὲν οὐ δύνατ' ἄλλος Ἀχαιῶν
IL.16,142	„πάλλειν, ἀλλά μιν οἶος ἐπίστατο πῆλαι Ἀχιλλεὺσ“
IL.16,143	Πηλιάδα μελίην, τὴν πατρὶ φίλῳ πόρε Χείρων
IL.16,144	Πηλίου ἐκ κορυφῆς, φόνον ἔμμεναι ἡρώεσσιν.
IL.16,145	ἵππους δ' Αὐτομέδοντα θοῶς ζευγνῦμεν ἄνωγε,
IL.16,146	„τὸν μετ' Ἀχιλλῆα ῥηξήνορα τῖε μάλιστα,“
IL.16,147	πιστότατος δέ οἱ ἔσκε μάχῃ ἔνι μεῖναι ὁμοκλήν.
IL.16,148	τῷ δὲ καὶ Αὐτομέδων ὕπαγε ζυγὸν ὠκέας ἵππους
IL.16,149	Ξάνθον καὶ Βαλίαν, τὼ ἅμα πνοιῇσι πετέσθην,
IL.16,150	τοὺς ἔτεκε Ζεφύρῳ ἀνέμῳ Ἅρπυια Ποδάργη
IL.16,151	βοσκομένη λειμῶνι παρὰ ῥόον Ὠκεανοῖο.
IL.16,152	ἐν δὲ παρηορίῃσιν ἀμύμονα Πήδασον ἵει,
IL.16,153	τόν ῥά ποτ' Ἠετίωνος ἑλὼν πόλιν ἤγαγ' Ἀχιλλεύς,
IL.16,154	ὃς καὶ θνητὸς ἐὼν ἕπεθ' ἵπποις ἀθανάτοισι.
IL.16,155	μυρμιδόνας δ' ἄρ' ἐποιχόμενος θώρηξεν Ἀχιλλεὺς
IL.16,156	πάντας ἀνὰ κλισίας σὺν τεύχεσιν: οἳ δὲ λύκοι ὣς
IL.16,157	ὠμοφάγοι, τοῖσίν τε περὶ φρεσὶν ἄσπετος ἀλκή,
IL.16,158	οἵ τ' ἔλαφον κεραὸν μέγαν οὔρεσι δῃώσαντες
IL.16,159	δάπτουσιν: πᾶσιν δὲ παρήϊον αἵματι φοινόν:
IL.16,160	καί τ' ἀγεληδὸν ἴασιν ἀπὸ κρήνης μελανύδρου
IL.16,161	λάψοντες γλώσσῃσιν ἀραιῇσιν μέλαν ὕδωρ
IL.16,162	ἄκρον ἐρευγόμενοι φόνον αἵματος: ἐν δέ τε θυμὸς
IL.16,163	στήθεσιν ἄτρομός ἐστι, περιστένεται δέ τε γαστήρ:
IL.16,164	τοῖοι Μυρμιδόνων ἡγήτορες ἠδὲ μέδοντες
IL.16,165	ἀμφ' ἀγαθὸν θεράποντα ποδώκεος Αἰακίδαο
IL.16,166	ῥώοντ': ἐν δ' ἄρα τοῖσιν ἀρήϊος ἵστατ' Ἀχιλλεύς,
IL.16,167	ὀτρύνων ἵππους τε καὶ ἀνέρας ἀσπιδιώτας.
IL.16,168	πεντήκοντ' ἦσαν νῆες θοαί, ᾗσιν Ἀχιλλεὺς
IL.16,169	ἐς Τροίην ἡγεῖτο Διῒ φίλος: ἐν δὲ ἑκάστῃ
IL.16,170	πεντήκοντ' ἔσαν ἄνδρες ἐπὶ κληῗσιν ἑταῖροι:
IL.16,171	πέντε δ' ἄρ' ἡγεμόνας ποιήσατο τοῖς ἐπεποίθει
IL.16,172	σημαίνειν: αὐτὸς δὲ μέγα κρατέων ἤνασσε.
IL.16,173	τῆς μὲν ἰῆς στιχὸς ἦρχε Μενέσθιος αἰολοθώρηξ
IL.16,174	υἱὸς Σπερχειοῖο διιπετέος ποταμοῖο:
IL.16,175	„ὃν τέκε Πηλῆος θυγάτηρ καλὴ Πολυδώρη“
IL.16,176	Σπερχειῷ ἀκάμαντι γυνὴ θεῷ εὐνηθεῖσα,
IL.16,177	αὐτὰρ ἐπίκλησιν Βώρῳ Περιήρεος υἷι,
IL.16,178	ὅς ῥ' ἀναφανδὸν ὄπυιε πορὼν ἀπερείσια ἕδνα.
IL.16,179	„τῆς δ' ἑτέρης Εὔδωρος ἀρήϊος ἡγεμόνευε“
IL.16,180	„παρθένιος, τὸν ἔτικτε χορῷ καλὴ Πολυμήλη“
IL.16,181	Φύλαντος θυγάτηρ: τῆς δὲ κρατὺς Ἀργειφόντης
IL.16,182	ἠράσατ', ὀφθαλμοῖσιν ἰδὼν μετὰ μελπομένῃσιν
IL.16,183	ἐν χορῷ Ἀρτέμιδος χρυσηλακάτου κελαδεινῆς.
IL.16,184	„αὐτίκα δ' εἰς ὑπερῷ' ἀναβὰς παρελέξατο λάθρῃ“
IL.16,185	„Ἑρμείας ἀκάκητα, πόρεν δέ οἱ ἀγλαὸν υἱὸν“
IL.16,186	Εὔδωρον πέρι μὲν θείειν ταχὺν ἠδὲ μαχητήν.
IL.16,187	αὐτὰρ ἐπεὶ δὴ τόν γε μογοστόκος Εἰλείθυια
IL.16,188	ἐξάγαγε πρὸ φόως δὲ καὶ ἠελίου ἴδεν αὐγάς,
IL.16,189	τὴν μὲν Ἐχεκλῆος κρατερὸν μένος Ἀκτορίδαο
IL.16,190	ἠγάγετο πρὸς δώματ', ἐπεὶ πόρε μυρία ἕδνα,
IL.16,191	τὸν δ' ὃ γέρων Φύλας εὖ ἔτρεφεν ἠδ' ἀτίταλλεν
IL.16,192	ἀμφαγαπαζόμενος ὡς εἴ θ' ἑὸν υἱὸν ἐόντα.
IL.16,193	τῆς δὲ τρίτης Πείσανδρος ἀρήϊος ἡγεμόνευε
IL.16,194	Μαιμαλίδης, ὃς πᾶσι μετέπρεπε Μυρμιδόνεσσιν
IL.16,195	ἔγχεϊ μάρνασθαι μετὰ Πηλεΐωνος ἑταῖρον.
IL.16,196	τῆς δὲ τετάρτης ἦρχε γέρων ἱππηλάτα Φοῖνιξ,
IL.16,197	πέμπτης δ' Ἀλκιμέδων Λαέρκεος υἱὸς ἀμύμων.
IL.16,198	αὐτὰρ ἐπεὶ δὴ πάντας ἅμ' ἡγεμόνεσσιν Ἀχιλλεὺς
IL.16,199	στῆσεν ἐῢ κρίνας, κρατερὸν δ' ἐπὶ μῦθον ἔτελλε:
IL.16,200	Μυρμιδόνες μή τίς μοι ἀπειλάων λελαθέσθω,
IL.16,201	ἃς ἐπὶ νηυσὶ θοῇσιν ἀπειλεῖτε Τρώεσσι
IL.16,202	πάνθ' ὑπὸ μηνιθμόν, καί μ' ᾐτιάασθε ἕκαστος:
IL.16,203	„σχέτλιε Πηλέος υἱὲ χόλῳ ἄρα σ' ἔτρεφε μήτηρ,“
IL.16,204	νηλεές, ὃς παρὰ νηυσὶν ἔχεις ἀέκοντας ἑταίρους:
IL.16,205	οἴκαδέ περ σὺν νηυσὶ νεώμεθα ποντοπόροισιν
IL.16,206	αὖτις, ἐπεί ῥά τοι ὧδε κακὸς χόλος ἔμπεσε θυμῷ.
IL.16,207	ταῦτά μ' ἀγειρόμενοι θάμ' ἐβάζετε: νῦν δὲ πέφανται
IL.16,208	φυλόπιδος μέγα ἔργον, ἕης τὸ πρίν γ' ἐράασθε.
IL.16,209	ἔνθά τις ἄλκιμον ἦτορ ἔχων Τρώεσσι μαχέσθω.
IL.16,210	ὣς εἰπὼν ὄτρυνε μένος καὶ θυμὸν ἑκάστου.
IL.16,211	μᾶλλον δὲ στίχες ἄρθεν, ἐπεὶ βασιλῆος ἄκουσαν.
IL.16,212	ὡς δ' ὅτε τοῖχον ἀνὴρ ἀράρῃ πυκινοῖσι λίθοισι
IL.16,213	δώματος ὑψηλοῖο βίας ἀνέμων ἀλεείνων,
IL.16,214	ὣς ἄραρον κόρυθές τε καὶ ἀσπίδες ὀμφαλόεσσαι.
IL.16,215	ἀσπὶς ἄρ' ἀσπίδ' ἔρειδε, κόρυς κόρυν, ἀνέρα δ' ἀνήρ:
IL.16,216	ψαῦον δ' ἱππόκομοι κόρυθες λαμπροῖσι φάλοισι
IL.16,217	νευόντων, ὡς πυκνοὶ ἐφέστασαν ἀλλήλοισι.
IL.16,218	πάντων δὲ προπάροιθε δύ' ἀνέρε θωρήσσοντο
IL.16,219	Πάτροκλός τε καὶ Αὐτομέδων ἕνα θυμὸν ἔχοντες
IL.16,220	πρόσθεν Μυρμιδόνων πολεμιζέμεν. αὐτὰρ Ἀχιλλεὺς
IL.16,221	βῆ ῥ' ἴμεν ἐς κλισίην, χηλοῦ δ' ἀπὸ πῶμ' ἀνέῳγε
IL.16,222	„καλῆς δαιδαλέης, τήν οἱ Θέτις ἀργυρόπεζα“
IL.16,223	θῆκ' ἐπὶ νηὸς ἄγεσθαι ἐῢ πλήσασα χιτώνων
IL.16,224	χλαινάων τ' ἀνεμοσκεπέων οὔλων τε ταπήτων.
IL.16,225	ἔνθα δέ οἱ δέπας ἔσκε τετυγμένον, οὐδέ τις ἄλλος
IL.16,226	οὔτ' ἀνδρῶν πίνεσκεν ἀπ' αὐτοῦ αἴθοπα οἶνον,
IL.16,227	οὔτέ τεῳ σπένδεσκε θεῶν, ὅτε μὴ Διὶ πατρί.
IL.16,228	τό ῥα τότ' ἐκ χηλοῖο λαβὼν ἐκάθηρε θεείῳ
IL.16,229	πρῶτον, ἔπειτα δ' ἔνιψ' ὕδατος καλῇσι ῥοῇσι,
IL.16,230	νίψατο δ' αὐτὸς χεῖρας, ἀφύσσατο δ' αἴθοπα οἶνον.
IL.16,231	εὔχετ' ἔπειτα στὰς μέσῳ ἕρκεϊ, λεῖβε δὲ οἶνον
IL.16,232	οὐρανὸν εἰσανιδών: Δία δ' οὐ λάθε τερπικέραυνον:
IL.16,233	Ζεῦ ἄνα Δωδωναῖε Πελασγικὲ τηλόθι ναίων
IL.16,234	„Δωδώνης μεδέων δυσχειμέρου, ἀμφὶ δὲ Σελλοὶ“
IL.16,235	σοὶ ναίουσ' ὑποφῆται ἀνιπτόποδες χαμαιεῦναι,
IL.16,236	„ἠμὲν δή ποτ' ἐμὸν ἔπος ἔκλυες εὐξαμένοιο,“
IL.16,237	τίμησας μὲν ἐμέ, μέγα δ' ἴψαο λαὸν Ἀχαιῶν,
IL.16,238	ἠδ' ἔτι καὶ νῦν μοι τόδ' ἐπικρήηνον ἐέλδωρ:
IL.16,239	„αὐτὸς μὲν γὰρ ἐγὼ μενέω νηῶν ἐν ἀγῶνι,“
IL.16,240	ἀλλ' ἕταρον πέμπω πολέσιν μετὰ Μυρμιδόνεσσι
IL.16,241	μάρνασθαι: τῷ κῦδος ἅμα πρόες εὐρύοπα Ζεῦ,
IL.16,242	θάρσυνον δέ οἱ ἦτορ ἐνὶ φρεσίν, ὄφρα καὶ Ἕκτωρ
IL.16,243	εἴσεται ἤ ῥα καὶ οἶος ἐπίστηται πολεμίζειν
IL.16,244	ἡμέτερος θεράπων, ἦ οἱ τότε χεῖρες ἄαπτοι
IL.16,245	μαίνονθ', ὁππότ' ἐγώ περ ἴω μετὰ μῶλον Ἄρηος.
IL.16,246	αὐτὰρ ἐπεί κ' ἀπὸ ναῦφι μάχην ἐνοπήν τε δίηται,
IL.16,247	ἀσκηθής μοι ἔπειτα θοὰς ἐπὶ νῆας ἵκοιτο
IL.16,248	τεύχεσί τε ξὺν πᾶσι καὶ ἀγχεμάχοις ἑτάροισιν.
IL.16,249	ὣς ἔφατ' εὐχόμενος, τοῦ δ' ἔκλυε μητίετα Ζεύς.
IL.16,250	τῷ δ' ἕτερον μὲν ἔδωκε πατήρ, ἕτερον δ' ἀνένευσε:
IL.16,251	νηῶν μέν οἱ ἀπώσασθαι πόλεμόν τε μάχην τε
IL.16,252	δῶκε, σόον δ' ἀνένευσε μάχης ἐξαπονέεσθαι.
IL.16,253	ἤτοι ὃ μὲν σπείσας τε καὶ εὐξάμενος Διὶ πατρὶ
IL.16,254	ἂψ κλισίην εἰσῆλθε, δέπας δ' ἀπέθηκ' ἐνὶ χηλῷ,
IL.16,255	στῆ δὲ πάροιθ' ἐλθὼν κλισίης, ἔτι δ' ἤθελε θυμῷ
IL.16,256	εἰσιδέειν Τρώων καὶ Ἀχαιῶν φύλοπιν αἰνήν.
IL.16,257	οἳ δ' ἅμα Πατρόκλῳ μεγαλήτορι θωρηχθέντες
IL.16,258	ἔστιχον, ὄφρ' ἐν Τρωσὶ μέγα φρονέοντες ὄρουσαν.
IL.16,259	αὐτίκα δὲ σφήκεσσιν ἐοικότες ἐξεχέοντο
IL.16,260	„εἰνοδίοις, οὓς παῖδες ἐριδμαίνωσιν ἔθοντεσ“
IL.16,261	αἰεὶ κερτομέοντες ὁδῷ ἔπι οἰκί' ἔχοντας
IL.16,262	νηπίαχοι: ξυνὸν δὲ κακὸν πολέεσσι τιθεῖσι.
IL.16,263	τοὺς δ' εἴ περ παρά τίς τε κιὼν ἄνθρωπος ὁδίτης
IL.16,264	κινήσῃ ἀέκων, οἳ δ' ἄλκιμον ἦτορ ἔχοντες
IL.16,265	„πρόσσω πᾶς πέτεται καὶ ἀμύνει οἷσι τέκεσσι.“
IL.16,266	τῶν τότε Μυρμιδόνες κραδίην καὶ θυμὸν ἔχοντες
IL.16,267	ἐκ νηῶν ἐχέοντο: βοὴ δ' ἄσβεστος ὀρώρει.
IL.16,268	Πάτροκλος δ' ἑτάροισιν ἐκέκλετο μακρὸν ἀΰσας:
IL.16,269	Μυρμιδόνες ἕταροι Πηληϊάδεω Ἀχιλῆος
IL.16,270	ἀνέρες ἔστε φίλοι, μνήσασθε δὲ θούριδος ἀλκῆς,
IL.16,271	ὡς ἂν Πηλεΐδην τιμήσομεν, ὃς μέγ' ἄριστος
IL.16,272	Ἀργείων παρὰ νηυσὶ καὶ ἀγχέμαχοι θεράποντες,
IL.16,273	γνῷ δὲ καὶ Ἀτρεΐδης εὐρὺ κρείων Ἀγαμέμνων
IL.16,274	„ἣν ἄτην, ὅ τ' ἄριστον Ἀχαιῶν οὐδὲν ἔτισεν.“
IL.16,275	ὣς εἰπὼν ὄτρυνε μένος καὶ θυμὸν ἑκάστου,
IL.16,276	ἐν δ' ἔπεσον Τρώεσσιν ἀολλέες: ἀμφὶ δὲ νῆες
IL.16,277	σμερδαλέον κονάβησαν ἀϋσάντων ὑπ' Ἀχαιῶν.
IL.16,278	τρῶες δ' ὡς εἴδοντο Μενοιτίου ἄλκιμον υἱὸν
IL.16,279	αὐτὸν καὶ θεράποντα σὺν ἔντεσι μαρμαίροντας,
IL.16,280	πᾶσιν ὀρίνθη θυμός, ἐκίνηθεν δὲ φάλαγγες
IL.16,281	„ἐλπόμενοι παρὰ ναῦφι ποδώκεα Πηλεΐωνα“
IL.16,282	μηνιθμὸν μὲν ἀπορρῖψαι, φιλότητα δ' ἑλέσθαι:
IL.16,283	πάπτηνεν δὲ ἕκαστος ὅπῃ φύγοι αἰπὺν ὄλεθρον.
IL.16,284	πάτροκλος δὲ πρῶτος ἀκόντισε δουρὶ φαεινῷ
IL.16,285	ἀντικρὺ κατὰ μέσσον, ὅθι πλεῖστοι κλονέοντο,
IL.16,286	νηῒ πάρα πρυμνῇ μεγαθύμου Πρωτεσιλάου,
IL.16,287	καὶ βάλε Πυραίχμην, ὃς Παίονας ἱπποκορυστὰς
IL.16,288	ἤγαγεν ἐξ Ἀμυδῶνος ἀπ' Ἀξιοῦ εὐρὺ ῥέοντος:
IL.16,289	τὸν βάλε δεξιὸν ὦμον: ὃ δ' ὕπτιος ἐν κονίῃσι
IL.16,290	κάππεσεν οἰμώξας, ἕταροι δέ μιν ἀμφεφόβηθεν
IL.16,291	Παίονες: ἐν γὰρ Πάτροκλος φόβον ἧκεν ἅπασιν
IL.16,292	ἡγεμόνα κτείνας, ὃς ἀριστεύεσκε μάχεσθαι.
IL.16,293	ἐκ νηῶν δ' ἔλασεν, κατὰ δ' ἔσβεσεν αἰθόμενον πῦρ.
IL.16,294	ἡμιδαὴς δ' ἄρα νηῦς λίπετ' αὐτόθι: τοὶ δὲ φόβηθεν
IL.16,295	Τρῶες θεσπεσίῳ ὁμάδῳ: Δαναοὶ δ' ἐπέχυντο
IL.16,296	νῆας ἀνὰ γλαφυράς: ὅμαδος δ' ἀλίαστος ἐτύχθη.
IL.16,297	ὡς δ' ὅτ' ἀφ' ὑψηλῆς κορυφῆς ὄρεος μεγάλοιο
IL.16,298	κινήσῃ πυκινὴν νεφέλην στεροπηγερέτα Ζεύς,
IL.16,299	ἔκ τ' ἔφανεν πᾶσαι σκοπιαὶ καὶ πρώονες ἄκροι
IL.16,300	καὶ νάπαι, οὐρανόθεν δ' ἄρ' ὑπερράγη ἄσπετος αἰθήρ,
IL.16,301	ὣς Δαναοὶ νηῶν μὲν ἀπωσάμενοι δήϊον πῦρ
IL.16,302	τυτθὸν ἀνέπνευσαν, πολέμου δ' οὐ γίγνετ' ἐρωή:
IL.16,303	οὐ γάρ πώ τι Τρῶες ἀρηϊφίλων ὑπ' Ἀχαιῶν
IL.16,304	προτροπάδην φοβέοντο μελαινάων ἀπὸ νηῶν,
IL.16,305	ἀλλ' ἔτ' ἄρ' ἀνθίσταντο, νεῶν δ' ὑπόεικον ἀνάγκῃ.
IL.16,306	ἔνθα δ' ἀνὴρ ἕλεν ἄνδρα κεδασθείσης ὑσμίνης
IL.16,307	ἡγεμόνων. πρῶτος δὲ Μενοιτίου ἄλκιμος υἱὸς
IL.16,308	αὐτίκ' ἄρα στρεφθέντος Ἀρηϊλύκου βάλε μηρὸν
IL.16,309	ἔγχεϊ ὀξυόεντι, διὰ πρὸ δὲ χαλκὸν ἔλασσε:
IL.16,310	ῥῆξεν δ' ὀστέον ἔγχος, ὃ δὲ πρηνὴς ἐπὶ γαίῃ
IL.16,311	„κάππεσ': ἀτὰρ Μενέλαος ἀρήϊος οὖτα Θόαντα“
IL.16,312	στέρνον γυμνωθέντα παρ' ἀσπίδα, λῦσε δὲ γυῖα.
IL.16,313	Φυλεΐδης δ' Ἄμφικλον ἐφορμηθέντα δοκεύσας
IL.16,314	ἔφθη ὀρεξάμενος πρυμνὸν σκέλος, ἔνθα πάχιστος
IL.16,315	μυὼν ἀνθρώπου πέλεται: περὶ δ' ἔγχεος αἰχμῇ
IL.16,316	νεῦρα διεσχίσθη: τὸν δὲ σκότος ὄσσε κάλυψε.
IL.16,317	„Νεστορίδαι δ' ὃ μὲν οὔτασ' Ἀτύμνιον ὀξέϊ δουρὶ“
IL.16,318	Ἀντίλοχος, λαπάρης δὲ διήλασε χάλκεον ἔγχος:
IL.16,319	ἤριπε δὲ προπάροιθε. Μάρις δ' αὐτοσχεδὰ δουρὶ
IL.16,320	Ἀντιλόχῳ ἐπόρουσε κασιγνήτοιο χολωθεὶς
IL.16,321	στὰς πρόσθεν νέκυος: τοῦ δ' ἀντίθεος Θρασυμήδης
IL.16,322	ἔφθη ὀρεξάμενος πρὶν οὐτάσαι, οὐδ' ἀφάμαρτεν,
IL.16,323	ὦμον ἄφαρ: πρυμνὸν δὲ βραχίονα δουρὸς ἀκωκὴ
IL.16,324	δρύψ' ἀπὸ μυώνων, ἀπὸ δ' ὀστέον ἄχρις ἄραξε:
IL.16,325	δούπησεν δὲ πεσών, κατὰ δὲ σκότος ὄσσε κάλυψεν.
IL.16,326	„ὣς τὼ μὲν δοιοῖσι κασιγνήτοισι δαμέντε“
IL.16,327	βήτην εἰς Ἔρεβος Σαρπηδόνος ἐσθλοὶ ἑταῖροι
IL.16,328	υἷες ἀκοντισταὶ Ἀμισωδάρου, ὅς ῥα Χίμαιραν
IL.16,329	θρέψεν ἀμαιμακέτην πολέσιν κακὸν ἀνθρώποισιν.
IL.16,330	Αἴας δὲ Κλεόβουλον Ὀϊλιάδης ἐπορούσας
IL.16,331	ζωὸν ἕλε βλαφθέντα κατὰ κλόνον: ἀλλά οἱ αὖθι
IL.16,332	λῦσε μένος πλήξας ξίφει αὐχένα κωπήεντι.
IL.16,333	πᾶν δ' ὑπεθερμάνθη ξίφος αἵματι: τὸν δὲ κατ' ὄσσε
IL.16,334	ἔλλαβε πορφύρεος θάνατος καὶ μοῖρα κραταιή.
IL.16,335	Πηνέλεως δὲ Λύκων τε συνέδραμον: ἔγχεσι μὲν γὰρ
IL.16,336	„ἤμβροτον ἀλλήλων, μέλεον δ' ἠκόντισαν ἄμφω:“
IL.16,337	τὼ δ' αὖτις ξιφέεσσι συνέδραμον. ἔνθα Λύκων μὲν
IL.16,338	ἱπποκόμου κόρυθος φάλον ἤλασεν, ἀμφὶ δὲ καυλὸν
IL.16,339	φάσγανον ἐρραίσθη: ὃ δ' ὑπ' οὔατος αὐχένα θεῖνε
IL.16,340	Πηνέλεως, πᾶν δ' εἴσω ἔδυ ξίφος, ἔσχεθε δ' οἶον
IL.16,341	δέρμα, παρηέρθη δὲ κάρη, ὑπέλυντο δὲ γυῖα.
IL.16,342	Μηριόνης δ' Ἀκάμαντα κιχεὶς ποσὶ καρπαλίμοισι
IL.16,343	νύξ' ἵππων ἐπιβησόμενον κατὰ δεξιὸν ὦμον:
IL.16,344	ἤριπε δ' ἐξ ὀχέων, κατὰ δ' ὀφθαλμῶν κέχυτ' ἀχλύς.
IL.16,345	Ἰδομενεὺς δ' Ἐρύμαντα κατὰ στόμα νηλέϊ χαλκῷ
IL.16,346	νύξε: τὸ δ' ἀντικρὺ δόρυ χάλκεον ἐξεπέρησε
IL.16,347	νέρθεν ὑπ' ἐγκεφάλοιο, κέασσε δ' ἄρ' ὀστέα λευκά:
IL.16,348	ἐκ δ' ἐτίναχθεν ὀδόντες, ἐνέπλησθεν δέ οἱ ἄμφω
IL.16,349	αἵματος ὀφθαλμοί: τὸ δ' ἀνὰ στόμα καὶ κατὰ ῥῖνας
IL.16,350	πρῆσε χανών: θανάτου δὲ μέλαν νέφος ἀμφεκάλυψεν.
IL.16,351	οὗτοι ἄρ' ἡγεμόνες Δαναῶν ἕλον ἄνδρα ἕκαστος.
IL.16,352	ὡς δὲ λύκοι ἄρνεσσιν ἐπέχραον ἢ ἐρίφοισι
IL.16,353	σίνται ὑπ' ἐκ μήλων αἱρεύμενοι, αἵ τ' ἐν ὄρεσσι
IL.16,354	„ποιμένος ἀφραδίῃσι διέτμαγεν: οἳ δὲ ἰδόντεσ“
IL.16,355	αἶψα διαρπάζουσιν ἀνάλκιδα θυμὸν ἐχούσας:
IL.16,356	ὣς Δαναοὶ Τρώεσσιν ἐπέχραον: οἳ δὲ φόβοιο
IL.16,357	δυσκελάδου μνήσαντο, λάθοντο δὲ θούριδος ἀλκῆς.
IL.16,358	„αἴας δ' ὃ μέγας αἰὲν ἐφ' Ἕκτορι χαλκοκορυστῇ“
IL.16,359	ἵετ' ἀκοντίσσαι: ὃ δὲ ἰδρείῃ πολέμοιο
IL.16,360	ἀσπίδι ταυρείῃ κεκαλυμμένος εὐρέας ὤμους
IL.16,361	„σκέπτετ' ὀϊστῶν τε ῥοῖζον καὶ δοῦπον ἀκόντων.“
IL.16,362	ἦ μὲν δὴ γίγνωσκε μάχης ἑτεραλκέα νίκην:
IL.16,363	ἀλλὰ καὶ ὧς ἀνέμιμνε, σάω δ' ἐρίηρας ἑταίρους.
IL.16,364	„ὡς δ' ὅτ' ἀπ' Οὐλύμπου νέφος ἔρχεται οὐρανὸν εἴσω“
IL.16,365	αἰθέρος ἐκ δίης, ὅτε τε Ζεὺς λαίλαπα τείνῃ,
IL.16,366	ὣς τῶν ἐκ νηῶν γένετο ἰαχή τε φόβος τε,
IL.16,367	οὐδὲ κατὰ μοῖραν πέραον πάλιν. Ἕκτορα δ' ἵπποι
IL.16,368	ἔκφερον ὠκύποδες σὺν τεύχεσι, λεῖπε δὲ λαὸν
IL.16,369	Τρωϊκόν, οὓς ἀέκοντας ὀρυκτὴ τάφρος ἔρυκε.
IL.16,370	πολλοὶ δ' ἐν τάφρῳ ἐρυσάρματες ὠκέες ἵπποι
IL.16,371	„ἄξαντ' ἐν πρώτῳ ῥυμῷ λίπον ἅρματ' ἀνάκτων,“
IL.16,372	Πάτροκλος δ' ἕπετο σφεδανὸν Δαναοῖσι κελεύων
IL.16,373	Τρωσὶ κακὰ φρονέων: οἳ δὲ ἰαχῇ τε φόβῳ τε
IL.16,374	πάσας πλῆσαν ὁδούς, ἐπεὶ ἂρ τμάγεν: ὕψι δ' ἀέλλη
IL.16,375	σκίδναθ' ὑπὸ νεφέων, τανύοντο δὲ μώνυχες ἵπποι
IL.16,376	ἄψορρον προτὶ ἄστυ νεῶν ἄπο καὶ κλισιάων.
IL.16,377	Πάτροκλος δ' ᾗ πλεῖστον ὀρινόμενον ἴδε λαόν,
IL.16,378	τῇ ῥ' ἔχ' ὁμοκλήσας: ὑπὸ δ' ἄξοσι φῶτες ἔπιπτον
IL.16,379	πρηνέες ἐξ ὀχέων, δίφροι δ' ἀνακυμβαλίαζον.
IL.16,380	ἀντικρὺ δ' ἄρα τάφρον ὑπέρθορον ὠκέες ἵπποι
IL.16,381	ἄμβροτοι, οὓς Πηλῆϊ θεοὶ δόσαν ἀγλαὰ δῶρα,
IL.16,382	πρόσσω ἱέμενοι, ἐπὶ δ' Ἕκτορι κέκλετο θυμός:
IL.16,383	ἵετο γὰρ βαλέειν: τὸν δ' ἔκφερον ὠκέες ἵπποι.
IL.16,384	ὡς δ' ὑπὸ λαίλαπι πᾶσα κελαινὴ βέβριθε χθὼν
IL.16,385	ἤματ' ὀπωρινῷ, ὅτε λαβρότατον χέει ὕδωρ
IL.16,386	Ζεύς, ὅτε δή ῥ' ἄνδρεσσι κοτεσσάμενος χαλεπήνῃ,
IL.16,387	οἳ βίῃ εἰν ἀγορῇ σκολιὰς κρίνωσι θέμιστας,
IL.16,388	ἐκ δὲ δίκην ἐλάσωσι θεῶν ὄπιν οὐκ ἀλέγοντες:
IL.16,389	τῶν δέ τε πάντες μὲν ποταμοὶ πλήθουσι ῥέοντες,
IL.16,390	πολλὰς δὲ κλιτῦς τότ' ἀποτμήγουσι χαράδραι,
IL.16,391	ἐς δ' ἅλα πορφυρέην μεγάλα στενάχουσι ῥέουσαι
IL.16,392	ἐξ ὀρέων ἐπικάρ, μινύθει δέ τε ἔργ' ἀνθρώπων:
IL.16,393	ὣς ἵπποι Τρῳαὶ μεγάλα στενάχοντο θέουσαι.
IL.16,394	πάτροκλος δ' ἐπεὶ οὖν πρώτας ἐπέκερσε φάλαγγας,
IL.16,395	ἂψ ἐπὶ νῆας ἔεργε παλιμπετές, οὐδὲ πόληος
IL.16,396	εἴα ἱεμένους ἐπιβαινέμεν, ἀλλὰ μεσηγὺ
IL.16,397	νηῶν καὶ ποταμοῦ καὶ τείχεος ὑψηλοῖο
IL.16,398	κτεῖνε μεταΐσσων, πολέων δ' ἀπετίνυτο ποινήν.
IL.16,399	ἔνθ' ἤτοι Πρόνοον πρῶτον βάλε δουρὶ φαεινῷ
IL.16,400	στέρνον γυμνωθέντα παρ' ἀσπίδα, λῦσε δὲ γυῖα:
IL.16,401	„δούπησεν δὲ πεσών: ὃ δὲ Θέστορα Ἤνοπος υἱὸν“
IL.16,402	δεύτερον ὁρμηθείς: ὃ μὲν εὐξέστῳ ἐνὶ δίφρῳ
IL.16,403	„ἧστο ἀλείς: ἐκ γὰρ πλήγη φρένας, ἐκ δ' ἄρα χειρῶν“
IL.16,404	ἡνία ἠΐχθησαν: ὃ δ' ἔγχεϊ νύξε παραστὰς
IL.16,405	γναθμὸν δεξιτερόν, διὰ δ' αὐτοῦ πεῖρεν ὀδόντων,
IL.16,406	ἕλκε δὲ δουρὸς ἑλὼν ὑπὲρ ἄντυγος, ὡς ὅτε τις φὼς
IL.16,407	„πέτρῃ ἔπι προβλῆτι καθήμενος ἱερὸν ἰχθὺν“
IL.16,408	„ἐκ πόντοιο θύραζε λίνῳ καὶ ἤνοπι χαλκῷ:“
IL.16,409	ὣς ἕλκ' ἐκ δίφροιο κεχηνότα δουρὶ φαεινῷ,
IL.16,410	κὰδ δ' ἄρ' ἐπὶ στόμ' ἔωσε: πεσόντα δέ μιν λίπε θυμός.
IL.16,411	αὐτὰρ ἔπειτ' Ἐρύλαον ἐπεσσύμενον βάλε πέτρῳ
IL.16,412	μέσσην κὰκ κεφαλήν: ἣ δ' ἄνδιχα πᾶσα κεάσθη
IL.16,413	ἐν κόρυθι βριαρῇ: ὃ δ' ἄρα πρηνὴς ἐπὶ γαίῃ
IL.16,414	κάππεσεν, ἀμφὶ δέ μιν θάνατος χύτο θυμοραϊστής.
IL.16,415	αὐτὰρ ἔπειτ' Ἐρύμαντα καὶ Ἀμφοτερὸν καὶ Ἐπάλτην
IL.16,416	Τληπόλεμόν τε Δαμαστορίδην Ἐχίον τε Πύριν τε
IL.16,417	Ἰφέα τ' Εὔιππόν τε καὶ Ἀργεάδην Πολύμηλον
IL.16,418	πάντας ἐπασσυτέρους πέλασε χθονὶ πουλυβοτείρῃ.
IL.16,419	σαρπηδὼν δ' ὡς οὖν ἴδ' ἀμιτροχίτωνας ἑταίρους
IL.16,420	χέρσ' ὕπο Πατρόκλοιο Μενοιτιάδαο δαμέντας,
IL.16,421	κέκλετ' ἄρ' ἀντιθέοισι καθαπτόμενος Λυκίοισιν:
IL.16,422	αἰδὼς ὦ Λύκιοι: πόσε φεύγετε; νῦν θοοὶ ἔστε.
IL.16,423	ἀντήσω γὰρ ἐγὼ τοῦδ' ἀνέρος, ὄφρα δαείω
IL.16,424	ὅς τις ὅδε κρατέει καὶ δὴ κακὰ πολλὰ ἔοργε
IL.16,425	Τρῶας, ἐπεὶ πολλῶν τε καὶ ἐσθλῶν γούνατ' ἔλυσεν.
IL.16,426	ἦ ῥα, καὶ ἐξ ὀχέων σὺν τεύχεσιν ἆλτο χαμᾶζε.
IL.16,427	Πάτροκλος δ' ἑτέρωθεν ἐπεὶ ἴδεν ἔκθορε δίφρου.
IL.16,428	οἳ δ' ὥς τ' αἰγυπιοὶ γαμψώνυχες ἀγκυλοχεῖλαι
IL.16,429	πέτρῃ ἐφ' ὑψηλῇ μεγάλα κλάζοντε μάχωνται,
IL.16,430	ὣς οἳ κεκλήγοντες ἐπ' ἀλλήλοισιν ὄρουσαν.
IL.16,431	τοὺς δὲ ἰδὼν ἐλέησε Κρόνου πάϊς ἀγκυλομήτεω,
IL.16,432	Ἥρην δὲ προσέειπε κασιγνήτην ἄλοχόν τε:
IL.16,433	ὤ μοι ἐγών, ὅ τέ μοι Σαρπηδόνα φίλτατον ἀνδρῶν
IL.16,434	μοῖρ' ὑπὸ Πατρόκλοιο Μενοιτιάδαο δαμῆναι.
IL.16,435	διχθὰ δέ μοι κραδίη μέμονε φρεσὶν ὁρμαίνοντι,
IL.16,436	ἤ μιν ζωὸν ἐόντα μάχης ἄπο δακρυοέσσης
IL.16,437	θείω ἀναρπάξας Λυκίης ἐν πίονι δήμῳ,
IL.16,438	ἦ ἤδη ὑπὸ χερσὶ Μενοιτιάδαο δαμάσσω.
IL.16,439	τὸν δ' ἠμείβετ' ἔπειτα βοῶπις πότνια Ἥρη:
IL.16,440	αἰνότατε Κρονίδη ποῖον τὸν μῦθον ἔειπες.
IL.16,441	ἄνδρα θνητὸν ἐόντα πάλαι πεπρωμένον αἴσῃ
IL.16,442	ἂψ ἐθέλεις θανάτοιο δυσηχέος ἐξαναλῦσαι;
IL.16,443	ἔρδ': ἀτὰρ οὔ τοι πάντες ἐπαινέομεν θεοὶ ἄλλοι.
IL.16,444	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:
IL.16,445	αἴ κε ζὼν πέμψῃς Σαρπηδόνα ὃν δὲ δόμον δέ,
IL.16,446	φράζεο μή τις ἔπειτα θεῶν ἐθέλῃσι καὶ ἄλλος
IL.16,447	πέμπειν ὃν φίλον υἱὸν ἀπὸ κρατερῆς ὑσμίνης:
IL.16,448	πολλοὶ γὰρ περὶ ἄστυ μέγα Πριάμοιο μάχονται
IL.16,449	υἱέες ἀθανάτων, τοῖσιν κότον αἰνὸν ἐνήσεις.
IL.16,450	ἀλλ' εἴ τοι φίλος ἐστί, τεὸν δ' ὀλοφύρεται ἦτορ,
IL.16,451	ἤτοι μέν μιν ἔασον ἐνὶ κρατερῇ ὑσμίνῃ
IL.16,452	χέρσ' ὕπο Πατρόκλοιο Μενοιτιάδαο δαμῆναι:
IL.16,453	αὐτὰρ ἐπὴν δὴ τόν γε λίπῃ ψυχή τε καὶ αἰών,
IL.16,454	„πέμπειν μιν θάνατόν τε φέρειν καὶ νήδυμον ὕπνον“
IL.16,455	εἰς ὅ κε δὴ Λυκίης εὐρείης δῆμον ἵκωνται,
IL.16,456	ἔνθά ἑ ταρχύσουσι κασίγνητοί τε ἔται τε
IL.16,457	τύμβῳ τε στήλῃ τε: τὸ γὰρ γέρας ἐστὶ θανόντων.
IL.16,458	ὣς ἔφατ', οὐδ' ἀπίθησε πατὴρ ἀνδρῶν τε θεῶν τε:
IL.16,459	αἱματοέσσας δὲ ψιάδας κατέχευεν ἔραζε
IL.16,460	παῖδα φίλον τιμῶν, τόν οἱ Πάτροκλος ἔμελλε
IL.16,461	φθίσειν ἐν Τροίῃ ἐριβώλακι τηλόθι πάτρης.
IL.16,462	οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες,
IL.16,463	ἔνθ' ἤτοι Πάτροκλος ἀγακλειτὸν Θρασύμηλον,
IL.16,464	ὅς ῥ' ἠῢς θεράπων Σαρπηδόνος ἦεν ἄνακτος,
IL.16,465	τὸν βάλε νείαιραν κατὰ γαστέρα, λῦσε δὲ γυῖα.
IL.16,466	Σαρπηδὼν δ' αὐτοῦ μὲν ἀπήμβροτε δουρὶ φαεινῷ
IL.16,467	„δεύτερον ὁρμηθείς, ὃ δὲ Πήδασον οὔτασεν ἵππον“
IL.16,468	ἔγχεϊ δεξιὸν ὦμον: ὃ δ' ἔβραχε θυμὸν ἀΐσθων,
IL.16,469	κὰδ δ' ἔπεσ' ἐν κονίῃσι μακών, ἀπὸ δ' ἔπτατο θυμός.
IL.16,470	τὼ δὲ διαστήτην, κρίκε δὲ ζυγόν, ἡνία δέ σφι
IL.16,471	σύγχυτ', ἐπεὶ δὴ κεῖτο παρήορος ἐν κονίῃσι.
IL.16,472	τοῖο μὲν Αὐτομέδων δουρίκλυτὸς εὕρετο τέκμωρ:
IL.16,473	σπασσάμενος τανύηκες ἄορ παχέος παρὰ μηροῦ
IL.16,474	ἀΐξας ἀπέκοψε παρήορον οὐδ' ἐμάτησε:
IL.16,475	τὼ δ' ἰθυνθήτην, ἐν δὲ ῥυτῆρσι τάνυσθεν:
IL.16,476	τὼ δ' αὖτις συνίτην ἔριδος πέρι θυμοβόροιο.
IL.16,477	ἔνθ' αὖ Σαρπηδὼν μὲν ἀπήμβροτε δουρὶ φαεινῷ,
IL.16,478	Πατρόκλου δ' ὑπὲρ ὦμον ἀριστερὸν ἤλυθ' ἀκωκὴ
IL.16,479	ἔγχεος, οὐδ' ἔβαλ' αὐτόν: ὃ δ' ὕστερος ὄρνυτο χαλκῷ
IL.16,480	Πάτροκλος: τοῦ δ' οὐχ ἅλιον βέλος ἔκφυγε χειρός,
IL.16,481	„ἀλλ' ἔβαλ' ἔνθ' ἄρα τε φρένες ἔρχαται ἀμφ' ἁδινὸν κῆρ.“
IL.16,482	ἤριπε δ' ὡς ὅτε τις δρῦς ἤριπεν ἢ ἀχερωῒς
IL.16,483	ἠὲ πίτυς βλωθρή, τήν τ' οὔρεσι τέκτονες ἄνδρες
IL.16,484	ἐξέταμον πελέκεσσι νεήκεσι νήϊον εἶναι:
IL.16,485	ὣς ὃ πρόσθ' ἵππων καὶ δίφρου κεῖτο τανυσθεὶς
IL.16,486	βεβρυχὼς κόνιος δεδραγμένος αἱματοέσσης.
IL.16,487	ἠΰτε ταῦρον ἔπεφνε λέων ἀγέληφι μετελθὼν
IL.16,488	αἴθωνα μεγάθυμον ἐν εἰλιπόδεσσι βόεσσι,
IL.16,489	ὤλετό τε στενάχων ὑπὸ γαμφηλῇσι λέοντος,
IL.16,490	ὣς ὑπὸ Πατρόκλῳ Λυκίων ἀγὸς ἀσπιστάων
IL.16,491	„κτεινόμενος μενέαινε, φίλον δ' ὀνόμηνεν ἑταῖρον:“
IL.16,492	Γλαῦκε πέπον πολεμιστὰ μετ' ἀνδράσι νῦν σε μάλα χρὴ
IL.16,493	αἰχμητήν τ' ἔμεναι καὶ θαρσαλέον πολεμιστήν:
IL.16,494	νῦν τοι ἐελδέσθω πόλεμος κακός, εἰ θοός ἐσσι.
IL.16,495	πρῶτα μὲν ὄτρυνον Λυκίων ἡγήτορας ἄνδρας
IL.16,496	„πάντῃ ἐποιχόμενος Σαρπηδόνος ἀμφιμάχεσθαι:“
IL.16,497	αὐτὰρ ἔπειτα καὶ αὐτὸς ἐμεῦ πέρι μάρναο χαλκῷ.
IL.16,498	σοὶ γὰρ ἐγὼ καὶ ἔπειτα κατηφείη καὶ ὄνειδος
IL.16,499	ἔσσομαι ἤματα πάντα διαμπερές, εἴ κέ μ' Ἀχαιοὶ
IL.16,500	„τεύχεα συλήσωσι νεῶν ἐν ἀγῶνι πεσόντα.“
IL.16,501	ἀλλ' ἔχεο κρατερῶς, ὄτρυνε δὲ λαὸν ἅπαντα.
IL.16,502	ὣς ἄρα μιν εἰπόντα τέλος θανάτοιο κάλυψεν
IL.16,503	ὀφθαλμοὺς ῥῖνάς θ': ὃ δὲ λὰξ ἐν στήθεσι βαίνων
IL.16,504	ἐκ χροὸς ἕλκε δόρυ, προτὶ δὲ φρένες αὐτῷ ἕποντο:
IL.16,505	τοῖο δ' ἅμα ψυχήν τε καὶ ἔγχεος ἐξέρυσ' αἰχμήν.
IL.16,506	Μυρμιδόνες δ' αὐτοῦ σχέθον ἵππους φυσιόωντας
IL.16,507	ἱεμένους φοβέεσθαι, ἐπεὶ λίπον ἅρματ' ἀνάκτων.
IL.16,508	γλαύκῳ δ' αἰνὸν ἄχος γένετο φθογγῆς ἀΐοντι:
IL.16,509	ὠρίνθη δέ οἱ ἦτορ ὅ τ' οὐ δύνατο προσαμῦναι.
IL.16,510	χειρὶ δ' ἑλὼν ἐπίεζε βραχίονα: τεῖρε γὰρ αὐτὸν
IL.16,511	ἕλκος, ὃ δή μιν Τεῦκρος ἐπεσσύμενον βάλεν ἰῷ
IL.16,512	τείχεος ὑψηλοῖο, ἀρὴν ἑτάροισιν ἀμύνων.
IL.16,513	εὐχόμενος δ' ἄρα εἶπεν ἑκηβόλῳ Ἀπόλλωνι:
IL.16,514	κλῦθι ἄναξ ὅς που Λυκίης ἐν πίονι δήμῳ
IL.16,515	„εἲς ἢ ἐνὶ Τροίῃ: δύνασαι δὲ σὺ πάντοσ' ἀκούειν“
IL.16,516	ἀνέρι κηδομένῳ, ὡς νῦν ἐμὲ κῆδος ἱκάνει.
IL.16,517	ἕλκος μὲν γὰρ ἔχω τόδε καρτερόν, ἀμφὶ δέ μοι χεὶρ
IL.16,518	ὀξείῃς ὀδύνῃσιν ἐλήλαται, οὐδέ μοι αἷμα
IL.16,519	τερσῆναι δύναται, βαρύθει δέ μοι ὦμος ὑπ' αὐτοῦ:
IL.16,520	ἔγχος δ' οὐ δύναμαι σχεῖν ἔμπεδον, οὐδὲ μάχεσθαι
IL.16,521	ἐλθὼν δυσμενέεσσιν. ἀνὴρ δ' ὤριστος ὄλωλε
IL.16,522	„Σαρπηδὼν Διὸς υἱός: ὃ δ' οὐ οὗ παιδὸς ἀμύνει.“
IL.16,523	ἀλλὰ σύ πέρ μοι ἄναξ τόδε καρτερὸν ἕλκος ἄκεσσαι,
IL.16,524	κοίμησον δ' ὀδύνας, δὸς δὲ κράτος, ὄφρ' ἑτάροισι
IL.16,525	κεκλόμενος Λυκίοισιν ἐποτρύνω πολεμίζειν,
IL.16,526	αὐτός τ' ἀμφὶ νέκυι κατατεθνηῶτι μάχωμαι.
IL.16,527	ὣς ἔφατ' εὐχόμενος, τοῦ δ' ἔκλυε Φοῖβος Ἀπόλλων.
IL.16,528	αὐτίκα παῦσ' ὀδύνας ἀπὸ δ' ἕλκεος ἀργαλέοιο
IL.16,529	αἷμα μέλαν τέρσηνε, μένος δέ οἱ ἔμβαλε θυμῷ.
IL.16,530	Γλαῦκος δ' ἔγνω ᾗσιν ἐνὶ φρεσὶ γήθησέν τε
IL.16,531	ὅττί οἱ ὦκ' ἤκουσε μέγας θεὸς εὐξαμένοιο.
IL.16,532	πρῶτα μὲν ὄτρυνεν Λυκίων ἡγήτορας ἄνδρας
IL.16,533	πάντῃ ἐποιχόμενος Σαρπηδόνος ἀμφιμάχεσθαι:
IL.16,534	αὐτὰρ ἔπειτα μετὰ Τρῶας κίε μακρὰ βιβάσθων
IL.16,535	Πουλυδάμαντ' ἔπι Πανθοΐδην καὶ Ἀγήνορα δῖον,
IL.16,536	βῆ δὲ μετ' Αἰνείαν τε καὶ Ἕκτορα χαλκοκορυστήν,
IL.16,537	ἀγχοῦ δ' ἱστάμενος ἔπεα πτερόεντα προσηύδα:
IL.16,538	Ἕκτορ νῦν δὴ πάγχυ λελασμένος εἰς ἐπικούρων,
IL.16,539	οἳ σέθεν εἵνεκα τῆλε φίλων καὶ πατρίδος αἴης
IL.16,540	θυμὸν ἀποφθινύθουσι: σὺ δ' οὐκ ἐθέλεις ἐπαμύνειν.
IL.16,541	κεῖται Σαρπηδὼν Λυκίων ἀγὸς ἀσπιστάων,
IL.16,542	ὃς Λυκίην εἴρυτο δίκῃσί τε καὶ σθένεϊ ᾧ:
IL.16,543	τὸν δ' ὑπὸ Πατρόκλῳ δάμασ' ἔγχεϊ χάλκεος Ἄρης.
IL.16,544	ἀλλὰ φίλοι πάρστητε, νεμεσσήθητε δὲ θυμῷ,
IL.16,545	μὴ ἀπὸ τεύχε' ἕλωνται, ἀεικίσσωσι δὲ νεκρὸν
IL.16,546	„Μυρμιδόνες, Δαναῶν κεχολωμένοι ὅσσοι ὄλοντο,“
IL.16,547	τοὺς ἐπὶ νηυσὶ θοῇσιν ἐπέφνομεν ἐγχείῃσιν.
IL.16,548	ὣς ἔφατο, Τρῶας δὲ κατὰ κρῆθεν λάβε πένθος
IL.16,549	ἄσχετον, οὐκ ἐπιεικτόν, ἐπεί σφισιν ἕρμα πόληος
IL.16,550	ἔσκε καὶ ἀλλοδαπός περ ἐών: πολέες γὰρ ἅμ' αὐτῷ
IL.16,551	λαοὶ ἕποντ', ἐν δ' αὐτὸς ἀριστεύεσκε μάχεσθαι:
IL.16,552	βὰν δ' ἰθὺς Δαναῶν λελιημένοι: ἦρχε δ' ἄρά σφιν
IL.16,553	Ἕκτωρ χωόμενος Σαρπηδόνος. αὐτὰρ Ἀχαιοὺς
IL.16,554	ὦρσε Μενοιτιάδεω Πατροκλῆος λάσιον κῆρ:
IL.16,555	Αἴαντε πρώτω προσέφη μεμαῶτε καὶ αὐτώ:
IL.16,556	Αἴαντε νῦν σφῶϊν ἀμύνεσθαι φίλον ἔστω,
IL.16,557	οἷοί περ πάρος ἦτε μετ' ἀνδράσιν ἢ καὶ ἀρείους.
IL.16,558	κεῖται ἀνὴρ ὃς πρῶτος ἐσήλατο τεῖχος Ἀχαιῶν
IL.16,559	„Σαρπηδών: ἀλλ' εἴ μιν ἀεικισσαίμεθ' ἑλόντες,“
IL.16,560	τεύχεά τ' ὤμοιιν ἀφελοίμεθα, καί τιν' ἑταίρων
IL.16,561	„αὐτοῦ ἀμυνομένων δαμασαίμεθα νηλέϊ χαλκῷ.“
IL.16,562	ὣς ἔφαθ', οἳ δὲ καὶ αὐτοὶ ἀλέξασθαι μενέαινον.
IL.16,563	οἳ δ' ἐπεὶ ἀμφοτέρωθεν ἐκαρτύναντο φάλαγγας
IL.16,564	Τρῶες καὶ Λύκιοι καὶ Μυρμιδόνες καὶ Ἀχαιοί,
IL.16,565	σύμβαλον ἀμφὶ νέκυι κατατεθνηῶτι μάχεσθαι
IL.16,566	δεινὸν ἀΰσαντες: μέγα δ' ἔβραχε τεύχεα φωτῶν.
IL.16,567	Ζεὺς δ' ἐπὶ νύκτ' ὀλοὴν τάνυσε κρατερῇ ὑσμίνῃ,
IL.16,568	ὄφρα φίλῳ περὶ παιδὶ μάχης ὀλοὸς πόνος εἴη.
IL.16,569	ὦσαν δὲ πρότεροι Τρῶες ἑλίκωπας Ἀχαιούς:
IL.16,570	βλῆτο γὰρ οὔ τι κάκιστος ἀνὴρ μετὰ Μυρμιδόνεσσιν
IL.16,571	υἱὸς Ἀγακλῆος μεγαθύμου δῖος Ἐπειγεύς,
IL.16,572	ὅς ῥ' ἐν Βουδείῳ εὖ ναιομένῳ ἤνασσε
IL.16,573	τὸ πρίν: ἀτὰρ τότε γ' ἐσθλὸν ἀνεψιὸν ἐξεναρίξας
IL.16,574	„ἐς Πηλῆ' ἱκέτευσε καὶ ἐς Θέτιν ἀργυρόπεζαν:“
IL.16,575	οἳ δ' ἅμ' Ἀχιλλῆϊ ῥηξήνορι πέμπον ἕπεσθαι
IL.16,576	Ἴλιον εἰς εὔπωλον, ἵνα Τρώεσσι μάχοιτο.
IL.16,577	τόν ῥα τόθ' ἁπτόμενον νέκυος βάλε φαίδιμος Ἕκτωρ
IL.16,578	χερμαδίῳ κεφαλήν: ἣ δ' ἄνδιχα πᾶσα κεάσθη
IL.16,579	ἐν κόρυθι βριαρῇ: ὃ δ' ἄρα πρηνὴς ἐπὶ νεκρῷ
IL.16,580	κάππεσεν, ἀμφὶ δέ μιν θάνατος χύτο θυμοραϊστής.
IL.16,581	Πατρόκλῳ δ' ἄρ' ἄχος γένετο φθιμένου ἑτάροιο,
IL.16,582	ἴθυσεν δὲ διὰ προμάχων ἴρηκι ἐοικὼς
IL.16,583	ὠκέϊ, ὅς τ' ἐφόβησε κολοιούς τε ψῆράς τε:
IL.16,584	„ὣς ἰθὺς Λυκίων Πατρόκλεες ἱπποκέλευθε“
IL.16,585	ἔσσυο καὶ Τρώων, κεχόλωσο δὲ κῆρ ἑτάροιο.
IL.16,586	„καί ῥ' ἔβαλε Σθενέλαον Ἰθαιμένεος φίλον υἱὸν“
IL.16,587	αὐχένα χερμαδίῳ, ῥῆξεν δ' ἀπὸ τοῖο τένοντας.
IL.16,588	χώρησαν δ' ὑπό τε πρόμαχοι καὶ φαίδιμος Ἕκτωρ.
IL.16,589	„ὅσση δ' αἰγανέης ῥιπὴ ταναοῖο τέτυκται,“
IL.16,590	ἥν ῥά τ' ἀνὴρ ἀφέῃ πειρώμενος ἢ ἐν ἀέθλῳ
IL.16,591	ἠὲ καὶ ἐν πολέμῳ δηΐων ὕπο θυμοραϊστέων,
IL.16,592	τόσσον ἐχώρησαν Τρῶες, ὤσαντο δ' Ἀχαιοί.
IL.16,593	Γλαῦκος δὲ πρῶτος Λυκίων ἀγὸς ἀσπιστάων
IL.16,594	ἐτράπετ', ἔκτεινεν δὲ Βαθυκλῆα μεγάθυμον
IL.16,595	„Χάλκωνος φίλον υἱόν, ὃς Ἑλλάδι οἰκία ναίων“
IL.16,596	ὄλβῳ τε πλούτῳ τε μετέπρεπε Μυρμιδόνεσσι.
IL.16,597	τὸν μὲν ἄρα Γλαῦκος στῆθος μέσον οὔτασε δουρὶ
IL.16,598	στρεφθεὶς ἐξαπίνης, ὅτε μιν κατέμαρπτε διώκων:
IL.16,599	δούπησεν δὲ πεσών: πυκινὸν δ' ἄχος ἔλλαβ' Ἀχαιούς,
IL.16,600	ὡς ἔπεσ' ἐσθλὸς ἀνήρ: μέγα δὲ Τρῶες κεχάροντο,
IL.16,601	στὰν δ' ἀμφ' αὐτὸν ἰόντες ἀολλέες: οὐδ' ἄρ' Ἀχαιοὶ
IL.16,602	ἀλκῆς ἐξελάθοντο, μένος δ' ἰθὺς φέρον αὐτῶν.
IL.16,603	ἔνθ' αὖ Μηριόνης Τρώων ἕλεν ἄνδρα κορυστὴν
IL.16,604	Λαόγονον θρασὺν υἱὸν Ὀνήτορος, ὃς Διὸς ἱρεὺς
IL.16,605	Ἰδαίου ἐτέτυκτο, θεὸς δ' ὣς τίετο δήμῳ.
IL.16,606	τὸν βάλ' ὑπὸ γναθμοῖο καὶ οὔατος: ὦκα δὲ θυμὸς
IL.16,607	ᾤχετ' ἀπὸ μελέων, στυγερὸς δ' ἄρα μιν σκότος εἷλεν.
IL.16,608	Αἰνείας δ' ἐπὶ Μηριόνῃ δόρυ χάλκεον ἧκεν:
IL.16,609	ἔλπετο γὰρ τεύξεσθαι ὑπασπίδια προβιβῶντος.
IL.16,610	ἀλλ' ὃ μὲν ἄντα ἰδὼν ἠλεύατο χάλκεον ἔγχος:
IL.16,611	πρόσσω γὰρ κατέκυψε, τὸ δ' ἐξόπιθεν δόρυ μακρὸν
IL.16,612	οὔδει ἐνισκίμφθη, ἐπὶ δ' οὐρίαχος πελεμίχθη
IL.16,613	ἔγχεος: ἔνθα δ' ἔπειτ' ἀφίει μένος ὄβριμος Ἄρης.
IL.16,614	αἰχμὴ δ' Αἰνείαο κραδαινομένη κατὰ γαίης
IL.16,615	ᾤχετ', ἐπεί ῥ' ἅλιον στιβαρῆς ἀπὸ χειρὸς ὄρουσεν.
IL.16,616	Αἰνείας δ' ἄρα θυμὸν ἐχώσατο φώνησέν τε:
IL.16,617	Μηριόνη τάχα κέν σε καὶ ὀρχηστήν περ ἐόντα
IL.16,618	ἔγχος ἐμὸν κατέπαυσε διαμπερές, εἴ σ' ἔβαλόν περ.
IL.16,619	τὸν δ' αὖ Μηριόνης δουρίκλυτὸς ἀντίον ηὔδα:
IL.16,620	Αἰνεία χαλεπόν σε καὶ ἴφθιμόν περ ἐόντα
IL.16,621	πάντων ἀνθρώπων σβέσσαι μένος, ὅς κέ σευ ἄντα
IL.16,622	ἔλθῃ ἀμυνόμενος: θνητὸς δέ νυ καὶ σὺ τέτυξαι.
IL.16,623	εἰ καὶ ἐγώ σε βάλοιμι τυχὼν μέσον ὀξέϊ χαλκῷ,
IL.16,624	αἶψά κε καὶ κρατερός περ ἐὼν καὶ χερσὶ πεποιθὼς
IL.16,625	εὖχος ἐμοὶ δοίης, ψυχὴν δ' Ἄϊδι κλυτοπώλῳ.
IL.16,626	ὣς φάτο, τὸν δ' ἐνένιπε Μενοιτίου ἄλκιμος υἱός:
IL.16,627	Μηριόνη τί σὺ ταῦτα καὶ ἐσθλὸς ἐὼν ἀγορεύεις;
IL.16,628	ὦ πέπον οὔ τοι Τρῶες ὀνειδείοις ἐπέεσσι
IL.16,629	νεκροῦ χωρήσουσι: πάρος τινὰ γαῖα καθέξει.
IL.16,630	ἐν γὰρ χερσὶ τέλος πολέμου, ἐπέων δ' ἐνὶ βουλῇ:
IL.16,631	τὼ οὔ τι χρὴ μῦθον ὀφέλλειν, ἀλλὰ μάχεσθαι.
IL.16,632	ὣς εἰπὼν ὃ μὲν ἦρχ', ὃ δ' ἅμ' ἕσπετο ἰσόθεος φώς.
IL.16,633	τῶν δ' ὥς τε δρυτόμων ἀνδρῶν ὀρυμαγδὸς ὀρώρει
IL.16,634	οὔρεος ἐν βήσσῃς, ἕκαθεν δέ τε γίγνετ' ἀκουή,
IL.16,635	ὣς τῶν ὄρνυτο δοῦπος ἀπὸ χθονὸς εὐρυοδείης
IL.16,636	„χαλκοῦ τε ῥινοῦ τε βοῶν τ' εὐποιητάων,“
IL.16,637	νυσσομένων ξίφεσίν τε καὶ ἔγχεσιν ἀμφιγύοισιν.
IL.16,638	οὐδ' ἂν ἔτι φράδμων περ ἀνὴρ Σαρπηδόνα δῖον
IL.16,639	ἔγνω, ἐπεὶ βελέεσσι καὶ αἵματι καὶ κονίῃσιν
IL.16,640	ἐκ κεφαλῆς εἴλυτο διαμπερὲς ἐς πόδας ἄκρους.
IL.16,641	οἳ δ' αἰεὶ περὶ νεκρὸν ὁμίλεον, ὡς ὅτε μυῖαι
IL.16,642	σταθμῷ ἔνι βρομέωσι περιγλαγέας κατὰ πέλλας
IL.16,643	ὥρῃ ἐν εἰαρινῇ, ὅτε τε γλάγος ἄγγεα δεύει:
IL.16,644	ὣς ἄρα τοὶ περὶ νεκρὸν ὁμίλεον, οὐδέ ποτε Ζεὺς
IL.16,645	τρέψεν ἀπὸ κρατερῆς ὑσμίνης ὄσσε φαεινώ,
IL.16,646	ἀλλὰ κατ' αὐτοὺς αἰὲν ὅρα καὶ φράζετο θυμῷ,
IL.16,647	πολλὰ μάλ' ἀμφὶ φόνῳ Πατρόκλου μερμηρίζων,
IL.16,648	ἢ ἤδη καὶ κεῖνον ἐνὶ κρατερῇ ὑσμίνῃ
IL.16,649	αὐτοῦ ἐπ' ἀντιθέῳ Σαρπηδόνι φαίδιμος Ἕκτωρ
IL.16,650	χαλκῷ δῃώσῃ, ἀπό τ' ὤμων τεύχε' ἕληται,
IL.16,651	ἦ ἔτι καὶ πλεόνεσσιν ὀφέλλειεν πόνον αἰπύν.
IL.16,652	ὧδε δέ οἱ φρονέοντι δοάσσατο κέρδιον εἶναι
IL.16,653	ὄφρ' ἠῢς θεράπων Πηληϊάδεω Ἀχιλῆος
IL.16,654	ἐξαῦτις Τρῶάς τε καὶ Ἕκτορα χαλκοκορυστὴν
IL.16,655	ὤσαιτο προτὶ ἄστυ, πολέων δ' ἀπὸ θυμὸν ἕλοιτο.
IL.16,656	Ἕκτορι δὲ πρωτίστῳ ἀνάλκιδα θυμὸν ἐνῆκεν:
IL.16,657	ἐς δίφρον δ' ἀναβὰς φύγαδ' ἔτραπε, κέκλετο δ' ἄλλους
IL.16,658	Τρῶας φευγέμεναι: γνῶ γὰρ Διὸς ἱρὰ τάλαντα.
IL.16,659	ἔνθ' οὐδ' ἴφθιμοι Λύκιοι μένον, ἀλλὰ φόβηθεν
IL.16,660	πάντες, ἐπεὶ βασιλῆα ἴδον βεβλαμμένον ἦτορ
IL.16,661	κείμενον ἐν νεκύων ἀγύρει: πολέες γὰρ ἐπ' αὐτῷ
IL.16,662	κάππεσον, εὖτ' ἔριδα κρατερὴν ἐτάνυσσε Κρονίων.
IL.16,663	οἳ δ' ἄρ' ἀπ' ὤμοιιν Σαρπηδόνος ἔντε' ἕλοντο
IL.16,664	χάλκεα μαρμαίροντα, τὰ μὲν κοίλας ἐπὶ νῆας
IL.16,665	δῶκε φέρειν ἑτάροισι Μενοιτίου ἄλκιμος υἱός.
IL.16,666	καὶ τότ' Ἀπόλλωνα προσέφη νεφεληγερέτα Ζεύς:
IL.16,667	εἰ δ' ἄγε νῦν φίλε Φοῖβε, κελαινεφὲς αἷμα κάθηρον
IL.16,668	ἐλθὼν ἐκ βελέων Σαρπηδόνα, καί μιν ἔπειτα
IL.16,669	πολλὸν ἀπὸ πρὸ φέρων λοῦσον ποταμοῖο ῥοῇσι
IL.16,670	χρῖσόν τ' ἀμβροσίῃ, περὶ δ' ἄμβροτα εἵματα ἕσσον:
IL.16,671	πέμπε δέ μιν πομποῖσιν ἅμα κραιπνοῖσι φέρεσθαι
IL.16,672	ὕπνῳ καὶ θανάτῳ διδυμάοσιν, οἵ ῥά μιν ὦκα
IL.16,673	θήσουσ' ἐν Λυκίης εὐρείης πίονι δήμῳ,
IL.16,674	ἔνθά ἑ ταρχύσουσι κασίγνητοί τε ἔται τε
IL.16,675	τύμβῳ τε στήλῃ τε: τὸ γὰρ γέρας ἐστὶ θανόντων.
IL.16,676	ὣς ἔφατ', οὐδ' ἄρα πατρὸς ἀνηκούστησεν Ἀπόλλων.
IL.16,677	βῆ δὲ κατ' Ἰδαίων ὀρέων ἐς φύλοπιν αἰνήν,
IL.16,678	αὐτίκα δ' ἐκ βελέων Σαρπηδόνα δῖον ἀείρας
IL.16,679	πολλὸν ἀπὸ πρὸ φέρων λοῦσεν ποταμοῖο ῥοῇσι
IL.16,680	χρῖσέν τ' ἀμβροσίῃ, περὶ δ' ἄμβροτα εἵματα ἕσσε:
IL.16,681	πέμπε δέ μιν πομποῖσιν ἅμα κραιπνοῖσι φέρεσθαι,
IL.16,682	ὕπνῳ καὶ θανάτῳ διδυμάοσιν, οἵ ῥά μιν ὦκα
IL.16,683	κάτθεσαν ἐν Λυκίης εὐρείης πίονι δήμῳ.
IL.16,684	πάτροκλος δ' ἵπποισι καὶ Αὐτομέδοντι κελεύσας
IL.16,685	Τρῶας καὶ Λυκίους μετεκίαθε, καὶ μέγ' ἀάσθη
IL.16,686	νήπιος: εἰ δὲ ἔπος Πηληϊάδαο φύλαξεν
IL.16,687	ἦ τ' ἂν ὑπέκφυγε κῆρα κακὴν μέλανος θανάτοιο.
IL.16,688	„ἀλλ' αἰεί τε Διὸς κρείσσων νόος ἠέ περ ἀνδρῶν:“
IL.16,689	ὅς τε καὶ ἄλκιμον ἄνδρα φοβεῖ καὶ ἀφείλετο νίκην
IL.16,690	ῥηϊδίως, ὅτε δ' αὐτὸς ἐποτρύνῃσι μάχεσθαι:
IL.16,691	ὅς οἱ καὶ τότε θυμὸν ἐνὶ στήθεσσιν ἀνῆκεν.
IL.16,692	ἔνθα τίνα πρῶτον τίνα δ' ὕστατον ἐξενάριξας
IL.16,693	Πατρόκλεις, ὅτε δή σε θεοὶ θάνατον δὲ κάλεσσαν;
IL.16,694	Ἄδρηστον μὲν πρῶτα καὶ Αὐτόνοον καὶ Ἔχεκλον
IL.16,695	καὶ Πέριμον Μεγάδην καὶ Ἐπίστορα καὶ Μελάνιππον,
IL.16,696	αὐτὰρ ἔπειτ' Ἔλασον καὶ Μούλιον ἠδὲ Πυλάρτην:
IL.16,697	τοὺς ἕλεν: οἳ δ' ἄλλοι φύγαδε μνώοντο ἕκαστος.
IL.16,698	ἔνθά κεν ὑψίπυλον Τροίην ἕλον υἷες Ἀχαιῶν
IL.16,699	Πατρόκλου ὑπὸ χερσί, περὶ πρὸ γὰρ ἔγχεϊ θῦεν,
IL.16,700	εἰ μὴ Ἀπόλλων Φοῖβος ἐϋδμήτου ἐπὶ πύργου
IL.16,701	ἔστη τῷ ὀλοὰ φρονέων, Τρώεσσι δ' ἀρήγων.
IL.16,702	„τρὶς μὲν ἐπ' ἀγκῶνος βῆ τείχεος ὑψηλοῖο“
IL.16,703	Πάτροκλος, τρὶς δ' αὐτὸν ἀπεστυφέλιξεν Ἀπόλλων
IL.16,704	χείρεσσ' ἀθανάτῃσι φαεινὴν ἀσπίδα νύσσων.
IL.16,705	ἀλλ' ὅτε δὴ τὸ τέταρτον ἐπέσσυτο δαίμονι ἶσος,
IL.16,706	δεινὰ δ' ὁμοκλήσας ἔπεα πτερόεντα προσηύδα:
IL.16,707	χάζεο διογενὲς Πατρόκλεες: οὔ νύ τοι αἶσα
IL.16,708	σῷ ὑπὸ δουρὶ πόλιν πέρθαι Τρώων ἀγερώχων,
IL.16,709	οὐδ' ὑπ' Ἀχιλλῆος, ὅς περ σέο πολλὸν ἀμείνων.
IL.16,710	ὣς φάτο, Πάτροκλος δ' ἀνεχάζετο πολλὸν ὀπίσσω
IL.16,711	μῆνιν ἀλευάμενος ἑκατηβόλου Ἀπόλλωνος.
IL.16,712	ἕκτωρ δ' ἐν Σκαιῇσι πύλῃς ἔχε μώνυχας ἵππους:
IL.16,713	δίζε γὰρ ἠὲ μάχοιτο κατὰ κλόνον αὖτις ἐλάσσας,
IL.16,714	ἦ λαοὺς ἐς τεῖχος ὁμοκλήσειεν ἀλῆναι.
IL.16,715	ταῦτ' ἄρα οἱ φρονέοντι παρίστατο Φοῖβος Ἀπόλλων
IL.16,716	ἀνέρι εἰσάμενος αἰζηῷ τε κρατερῷ τε
IL.16,717	Ἀσίῳ, ὃς μήτρως ἦν Ἕκτορος ἱπποδάμοιο
IL.16,718	„αὐτοκασίγνητος Ἑκάβης, υἱὸς δὲ Δύμαντος,“
IL.16,719	„ὃς Φρυγίῃ ναίεσκε ῥοῇς ἔπι Σαγγαρίοιο:“
IL.16,720	τῷ μιν ἐεισάμενος προσέφη Διὸς υἱὸς Ἀπόλλων:
IL.16,721	Ἕκτορ τίπτε μάχης ἀποπαύεαι; οὐδέ τί σε χρή.
IL.16,722	αἴθ' ὅσον ἥσσων εἰμί, τόσον σέο φέρτερος εἴην:
IL.16,723	τώ κε τάχα στυγερῶς πολέμου ἀπερωήσειας.
IL.16,724	ἀλλ' ἄγε Πατρόκλῳ ἔφεπε κρατερώνυχας ἵππους,
IL.16,725	αἴ κέν πώς μιν ἕλῃς, δώῃ δέ τοι εὖχος Ἀπόλλων.
IL.16,726	ὣς εἰπὼν ὃ μὲν αὖτις ἔβη θεὸς ἂμ πόνον ἀνδρῶν,
IL.16,727	Κεβριόνῃ δ' ἐκέλευσε δαΐφρονι φαίδιμος Ἕκτωρ
IL.16,728	ἵππους ἐς πόλεμον πεπληγέμεν. αὐτὰρ Ἀπόλλων
IL.16,729	δύσεθ' ὅμιλον ἰών, ἐν δὲ κλόνον Ἀργείοισιν
IL.16,730	ἧκε κακόν, Τρωσὶν δὲ καὶ Ἕκτορι κῦδος ὄπαζεν.
IL.16,731	Ἕκτωρ δ' ἄλλους μὲν Δαναοὺς ἔα οὐδ' ἐνάριζεν:
IL.16,732	αὐτὰρ ὃ Πατρόκλῳ ἔφεπε κρατερώνυχας ἵππους.
IL.16,733	Πάτροκλος δ' ἑτέρωθεν ἀφ' ἵππων ἆλτο χαμᾶζε
IL.16,734	σκαιῇ ἔγχος ἔχων: ἑτέρηφι δὲ λάζετο πέτρον
IL.16,735	μάρμαρον ὀκριόεντα τόν οἱ περὶ χεὶρ ἐκάλυψεν,
IL.16,736	ἧκε δ' ἐρεισάμενος, οὐδὲ δὴν χάζετο φωτός,
IL.16,737	οὐδ' ἁλίωσε βέλος, βάλε δ' Ἕκτορος ἡνιοχῆα
IL.16,738	Κεβριόνην νόθον υἱὸν ἀγακλῆος Πριάμοιο
IL.16,739	ἵππων ἡνί' ἔχοντα μετώπιον ὀξέϊ λᾶϊ.
IL.16,740	ἀμφοτέρας δ' ὀφρῦς σύνελεν λίθος, οὐδέ οἱ ἔσχεν
IL.16,741	ὀστέον, ὀφθαλμοὶ δὲ χαμαὶ πέσον ἐν κονίῃσιν
IL.16,742	αὐτοῦ πρόσθε ποδῶν: ὃ δ' ἄρ' ἀρνευτῆρι ἐοικὼς
IL.16,743	κάππεσ' ἀπ' εὐεργέος δίφρου, λίπε δ' ὀστέα θυμός.
IL.16,744	τὸν δ' ἐπικερτομέων προσέφης Πατρόκλεες ἱππεῦ:
IL.16,745	ὢ πόποι ἦ μάλ' ἐλαφρὸς ἀνήρ, ὡς ῥεῖα κυβιστᾷ.
IL.16,746	εἰ δή που καὶ πόντῳ ἐν ἰχθυόεντι γένοιτο,
IL.16,747	„πολλοὺς ἂν κορέσειεν ἀνὴρ ὅδε τήθεα διφῶν“
IL.16,748	νηὸς ἀποθρῴσκων, εἰ καὶ δυσπέμφελος εἴη,
IL.16,749	ὡς νῦν ἐν πεδίῳ ἐξ ἵππων ῥεῖα κυβιστᾷ.
IL.16,750	ἦ ῥα καὶ ἐν Τρώεσσι κυβιστητῆρες ἔασιν.
IL.16,751	ὣς εἰπὼν ἐπὶ Κεβριόνῃ ἥρωϊ βεβήκει
IL.16,752	οἶμα λέοντος ἔχων, ὅς τε σταθμοὺς κεραΐζων
IL.16,753	ἔβλητο πρὸς στῆθος, ἑή τέ μιν ὤλεσεν ἀλκή:
IL.16,754	ὣς ἐπὶ Κεβριόνῃ Πατρόκλεες ἆλσο μεμαώς.
IL.16,755	Ἕκτωρ δ' αὖθ' ἑτέρωθεν ἀφ' ἵππων ἆλτο χαμᾶζε.
IL.16,756	τὼ περὶ Κεβριόναο λέονθ' ὣς δηρινθήτην,
IL.16,757	ὥ τ' ὄρεος κορυφῇσι περὶ κταμένης ἐλάφοιο
IL.16,758	ἄμφω πεινάοντε μέγα φρονέοντε μάχεσθον:
IL.16,759	ὣς περὶ Κεβριόναο δύω μήστωρες ἀϋτῆς
IL.16,760	Πάτροκλός τε Μενοιτιάδης καὶ φαίδιμος Ἕκτωρ
IL.16,761	ἵεντ' ἀλλήλων ταμέειν χρόα νηλέϊ χαλκῷ.
IL.16,762	Ἕκτωρ μὲν κεφαλῆφιν ἐπεὶ λάβεν οὐχὶ μεθίει:
IL.16,763	Πάτροκλος δ' ἑτέρωθεν ἔχεν ποδός: οἳ δὲ δὴ ἄλλοι
IL.16,764	Τρῶες καὶ Δαναοὶ σύναγον κρατερὴν ὑσμίνην.
IL.16,765	ὡς δ' Εὖρός τε Νότος τ' ἐριδαίνετον ἀλλήλοιιν
IL.16,766	οὔρεος ἐν βήσσῃς βαθέην πελεμιζέμεν ὕλην
IL.16,767	φηγόν τε μελίην τε τανύφλοιόν τε κράνειαν,
IL.16,768	„αἵ τε πρὸς ἀλλήλας ἔβαλον τανυήκεας ὄζουσ“
IL.16,769	ἠχῇ θεσπεσίῃ, πάταγος δέ τε ἀγνυμενάων,
IL.16,770	ὣς Τρῶες καὶ Ἀχαιοὶ ἐπ' ἀλλήλοισι θορόντες
IL.16,771	δῄουν, οὐδ' ἕτεροι μνώοντ' ὀλοοῖο φόβοιο.
IL.16,772	πολλὰ δὲ Κεβριόνην ἀμφ' ὀξέα δοῦρα πεπήγει
IL.16,773	ἰοί τε πτερόεντες ἀπὸ νευρῆφι θορόντες,
IL.16,774	πολλὰ δὲ χερμάδια μεγάλ' ἀσπίδας ἐστυφέλιξαν
IL.16,775	μαρναμένων ἀμφ' αὐτόν: ὃ δ' ἐν στροφάλιγγι κονίης
IL.16,776	κεῖτο μέγας μεγαλωστί, λελασμένος ἱπποσυνάων.
IL.16,777	ὄφρα μὲν Ἠέλιος μέσον οὐρανὸν ἀμφιβεβήκει,
IL.16,778	τόφρα μάλ' ἀμφοτέρων βέλε' ἥπτετο, πῖπτε δὲ λαός:
IL.16,779	ἦμος δ' Ἠέλιος μετενίσετο βουλυτὸν δέ,
IL.16,780	καὶ τότε δή ῥ' ὑπὲρ αἶσαν Ἀχαιοὶ φέρτεροι ἦσαν.
IL.16,781	ἐκ μὲν Κεβριόνην βελέων ἥρωα ἔρυσσαν
IL.16,782	Τρώων ἐξ ἐνοπῆς, καὶ ἀπ' ὤμων τεύχε' ἕλοντο,
IL.16,783	Πάτροκλος δὲ Τρωσὶ κακὰ φρονέων ἐνόρουσε.
IL.16,784	τρὶς μὲν ἔπειτ' ἐπόρουσε θοῷ ἀτάλαντος Ἄρηϊ
IL.16,785	σμερδαλέα ἰάχων, τρὶς δ' ἐννέα φῶτας ἔπεφνεν.
IL.16,786	ἀλλ' ὅτε δὴ τὸ τέταρτον ἐπέσσυτο δαίμονι ἶσος,
IL.16,787	ἔνθ' ἄρα τοι Πάτροκλε φάνη βιότοιο τελευτή:
IL.16,788	ἤντετο γάρ τοι Φοῖβος ἐνὶ κρατερῇ ὑσμίνῃ
IL.16,789	„δεινός: ὃ μὲν τὸν ἰόντα κατὰ κλόνον οὐκ ἐνόησεν,“
IL.16,790	ἠέρι γὰρ πολλῇ κεκαλυμμένος ἀντεβόλησε:
IL.16,791	στῆ δ' ὄπιθεν, πλῆξεν δὲ μετάφρενον εὐρέε τ' ὤμω
IL.16,792	χειρὶ καταπρηνεῖ, στρεφεδίνηθεν δέ οἱ ὄσσε.
IL.16,793	τοῦ δ' ἀπὸ μὲν κρατὸς κυνέην βάλε Φοῖβος Ἀπόλλων:
IL.16,794	ἣ δὲ κυλινδομένη καναχὴν ἔχε ποσσὶν ὑφ' ἵππων
IL.16,795	αὐλῶπις τρυφάλεια, μιάνθησαν δὲ ἔθειραι
IL.16,796	αἵματι καὶ κονίῃσι: πάρος γε μὲν οὐ θέμις ἦεν
IL.16,797	ἱππόκομον πήληκα μιαίνεσθαι κονίῃσιν,
IL.16,798	ἀλλ' ἀνδρὸς θείοιο κάρη χαρίεν τε μέτωπον
IL.16,799	ῥύετ' Ἀχιλλῆος: τότε δὲ Ζεὺς Ἕκτορι δῶκεν
IL.16,800	ᾗ κεφαλῇ φορέειν, σχεδόθεν δέ οἱ ἦεν ὄλεθρος.
IL.16,801	„πᾶν δέ οἱ ἐν χείρεσσιν ἄγη δολιχόσκιον ἔγχοσ“
IL.16,802	βριθὺ μέγα στιβαρὸν κεκορυθμένον: αὐτὰρ ἀπ' ὤμων
IL.16,803	ἀσπὶς σὺν τελαμῶνι χαμαὶ πέσε τερμιόεσσα.
IL.16,804	λῦσε δέ οἱ θώρηκα ἄναξ Διὸς υἱὸς Ἀπόλλων.
IL.16,805	τὸν δ' ἄτη φρένας εἷλε, λύθεν δ' ὑπὸ φαίδιμα γυῖα,
IL.16,806	στῆ δὲ ταφών: ὄπιθεν δὲ μετάφρενον ὀξέϊ δουρὶ
IL.16,807	ὤμων μεσσηγὺς σχεδόθεν βάλε Δάρδανος ἀνὴρ
IL.16,808	Πανθοΐδης Εὔφορβος, ὃς ἡλικίην ἐκέκαστο
IL.16,809	ἔγχεΐ θ' ἱπποσύνῃ τε πόδεσσί τε καρπαλίμοισι:
IL.16,810	καὶ γὰρ δὴ τότε φῶτας ἐείκοσι βῆσεν ἀφ' ἵππων
IL.16,811	πρῶτ' ἐλθὼν σὺν ὄχεσφι διδασκόμενος πολέμοιο:
IL.16,812	„ὅς τοι πρῶτος ἐφῆκε βέλος Πατρόκλεες ἱππεῦ“
IL.16,813	οὐδὲ δάμασσ': ὃ μὲν αὖτις ἀνέδραμε, μίκτο δ' ὁμίλῳ,
IL.16,814	ἐκ χροὸς ἁρπάξας δόρυ μείλινον, οὐδ' ὑπέμεινε
IL.16,815	Πάτροκλον γυμνόν περ ἐόντ' ἐν δηϊοτῆτι.
IL.16,816	Πάτροκλος δὲ θεοῦ πληγῇ καὶ δουρὶ δαμασθεὶς
IL.16,817	ἂψ ἑτάρων εἰς ἔθνος ἐχάζετο κῆρ' ἀλεείνων.
IL.16,818	ἕκτωρ δ' ὡς εἶδεν Πατροκλῆα μεγάθυμον
IL.16,819	„ἂψ ἀναχαζόμενον βεβλημένον ὀξέϊ χαλκῷ,“
IL.16,820	ἀγχίμολόν ῥά οἱ ἦλθε κατὰ στίχας, οὖτα δὲ δουρὶ
IL.16,821	νείατον ἐς κενεῶνα, διὰ πρὸ δὲ χαλκὸν ἔλασσε:
IL.16,822	„δούπησεν δὲ πεσών, μέγα δ' ἤκαχε λαὸν Ἀχαιῶν:“
IL.16,823	ὡς δ' ὅτε σῦν ἀκάμαντα λέων ἐβιήσατο χάρμῃ,
IL.16,824	ὥ τ' ὄρεος κορυφῇσι μέγα φρονέοντε μάχεσθον
IL.16,825	πίδακος ἀμφ' ὀλίγης: ἐθέλουσι δὲ πιέμεν ἄμφω:
IL.16,826	πολλὰ δέ τ' ἀσθμαίνοντα λέων ἐδάμασσε βίηφιν:
IL.16,827	ὣς πολέας πεφνόντα Μενοιτίου ἄλκιμον υἱὸν
IL.16,828	„Ἕκτωρ Πριαμίδης σχεδὸν ἔγχεϊ θυμὸν ἀπηύρα,“
IL.16,829	καί οἱ ἐπευχόμενος ἔπεα πτερόεντα προσηύδα:
IL.16,830	Πάτροκλ' ἦ που ἔφησθα πόλιν κεραϊξέμεν ἁμήν,
IL.16,831	Τρωϊάδας δὲ γυναῖκας ἐλεύθερον ἦμαρ ἀπούρας
IL.16,832	ἄξειν ἐν νήεσσι φίλην ἐς πατρίδα γαῖαν
IL.16,833	νήπιε: τάων δὲ πρόσθ' Ἕκτορος ὠκέες ἵπποι
IL.16,834	ποσσὶν ὀρωρέχαται πολεμίζειν: ἔγχεϊ δ' αὐτὸς
IL.16,835	Τρωσὶ φιλοπτολέμοισι μεταπρέπω, ὅ σφιν ἀμύνω
IL.16,836	ἦμαρ ἀναγκαῖον: σὲ δέ τ' ἐνθάδε γῦπες ἔδονται.
IL.16,837	ἆ δείλ', οὐδέ τοι ἐσθλὸς ἐὼν χραίσμησεν Ἀχιλλεύς,
IL.16,838	ὅς πού τοι μάλα πολλὰ μένων ἐπετέλλετ' ἰόντι:
IL.16,839	μή μοι πρὶν ἰέναι Πατρόκλεες ἱπποκέλευθε
IL.16,840	νῆας ἔπι γλαφυρὰς πρὶν Ἕκτορος ἀνδροφόνοιο
IL.16,841	αἱματόεντα χιτῶνα περὶ στήθεσσι δαΐξαι.
IL.16,842	ὥς πού σε προσέφη, σοὶ δὲ φρένας ἄφρονι πεῖθε.
IL.16,843	τὸν δ' ὀλιγοδρανέων προσέφης Πατρόκλεες ἱππεῦ:
IL.16,844	ἤδη νῦν Ἕκτορ μεγάλ' εὔχεο: σοὶ γὰρ ἔδωκε
IL.16,845	νίκην Ζεὺς Κρονίδης καὶ Ἀπόλλων, οἵ με δάμασσαν
IL.16,846	ῥηιδίως: αὐτοὶ γὰρ ἀπ' ὤμων τεύχε' ἕλοντο.
IL.16,847	τοιοῦτοι δ' εἴ πέρ μοι ἐείκοσιν ἀντεβόλησαν,
IL.16,848	πάντες κ' αὐτόθ' ὄλοντο ἐμῷ ὑπὸ δουρὶ δαμέντες.
IL.16,849	ἀλλά με μοῖρ' ὀλοὴ καὶ Λητοῦς ἔκτανεν υἱός,
IL.16,850	„ἀνδρῶν δ' Εὔφορβος: σὺ δέ με τρίτος ἐξεναρίζεις.“
IL.16,851	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:
IL.16,852	οὔ θην οὐδ' αὐτὸς δηρὸν βέῃ, ἀλλά τοι ἤδη
IL.16,853	ἄγχι παρέστηκεν θάνατος καὶ μοῖρα κραταιὴ
IL.16,854	χερσὶ δαμέντ' Ἀχιλῆος ἀμύμονος Αἰακίδαο.
IL.16,855	ὣς ἄρα μιν εἰπόντα τέλος θανάτοιο κάλυψε:
IL.16,856	„ψυχὴ δ' ἐκ ῥεθέων πταμένη Ἄϊδος δὲ βεβήκει“
IL.16,857	ὃν πότμον γοόωσα λιποῦσ' ἀνδροτῆτα καὶ ἥβην.
IL.16,858	τὸν καὶ τεθνηῶτα προσηύδα φαίδιμος Ἕκτωρ:
IL.16,859	Πατρόκλεις τί νύ μοι μαντεύεαι αἰπὺν ὄλεθρον;
IL.16,860	τίς δ' οἶδ' εἴ κ' Ἀχιλεὺς Θέτιδος πάϊς ἠϋκόμοιο
IL.16,861	φθήῃ ἐμῷ ὑπὸ δουρὶ τυπεὶς ἀπὸ θυμὸν ὀλέσσαι;
IL.16,862	ὣς ἄρα φωνήσας δόρυ χάλκεον ἐξ ὠτειλῆς
IL.16,863	εἴρυσε λὰξ προσβάς, τὸν δ' ὕπτιον ὦσ' ἀπὸ δουρός.
IL.16,864	αὐτίκα δὲ ξὺν δουρὶ μετ' Αὐτομέδοντα βεβήκει
IL.16,865	ἀντίθεον θεράποντα ποδώκεος Αἰακίδαο:
IL.16,866	ἵετο γὰρ βαλέειν: τὸν δ' ἔκφερον ὠκέες ἵπποι
IL.16,867	ἄμβροτοι, οὓς Πηλῆϊ θεοὶ δόσαν ἀγλαὰ δῶρα.
IL.17,1	οὐδ' ἔλαθ' Ἀτρέος υἱὸν ἀρηΐφιλον Μενέλαον
IL.17,2	„Πάτροκλος Τρώεσσι δαμεὶς ἐν δηϊοτῆτι.“
IL.17,3	βῆ δὲ διὰ προμάχων κεκορυθμένος αἴθοπι χαλκῷ,
IL.17,4	„ἀμφὶ δ' ἄρ' αὐτῷ βαῖν' ὥς τις περὶ πόρτακι μήτηρ“
IL.17,5	πρωτοτόκος κινυρὴ οὐ πρὶν εἰδυῖα τόκοιο:
IL.17,6	ὣς περὶ Πατρόκλῳ βαῖνε ξανθὸς Μενέλαος.
IL.17,7	πρόσθε δέ οἱ δόρυ τ' ἔσχε καὶ ἀσπίδα πάντοσ' ἐΐσην,
IL.17,8	„τὸν κτάμεναι μεμαὼς ὅς τις τοῦ γ' ἀντίος ἔλθοι.“
IL.17,9	οὐδ' ἄρα Πάνθου υἱὸς ἐϋμμελίης ἀμέλησε
IL.17,10	Πατρόκλοιο πεσόντος ἀμύμονος: ἄγχι δ' ἄρ' αὐτοῦ
IL.17,11	ἔστη, καὶ προσέειπεν ἀρηΐφιλον Μενέλαον:
IL.17,12	Ἀτρεΐδη Μενέλαε διοτρεφὲς ὄρχαμε λαῶν
IL.17,13	χάζεο, λεῖπε δὲ νεκρόν, ἔα δ' ἔναρα βροτόεντα:
IL.17,14	οὐ γάρ τις πρότερος Τρώων κλειτῶν τ' ἐπικούρων
IL.17,15	„Πάτροκλον βάλε δουρὶ κατὰ κρατερὴν ὑσμίνην:“
IL.17,16	τώ με ἔα κλέος ἐσθλὸν ἐνὶ Τρώεσσιν ἀρέσθαι,
IL.17,17	μή σε βάλω, ἀπὸ δὲ μελιηδέα θυμὸν ἕλωμαι.
IL.17,18	τὸν δὲ μέγ' ὀχθήσας προσέφη ξανθὸς Μενέλαος:
IL.17,19	Ζεῦ πάτερ οὐ μὲν καλὸν ὑπέρβιον εὐχετάασθαι.
IL.17,20	οὔτ' οὖν παρδάλιος τόσσον μένος οὔτε λέοντος
IL.17,21	οὔτε συὸς κάπρου ὀλοόφρονος, οὗ τε μέγιστος
IL.17,22	θυμὸς ἐνὶ στήθεσσι περὶ σθένεϊ βλεμεαίνει,
IL.17,23	ὅσσον Πάνθου υἷες ἐϋμμελίαι φρονέουσιν.
IL.17,24	„οὐδὲ μὲν οὐδὲ βίη Ὑπερήνορος ἱπποδάμοιο“
IL.17,25	ἧς ἥβης ἀπόνηθ', ὅτε μ' ὤνατο καί μ' ὑπέμεινε
IL.17,26	καί μ' ἔφατ' ἐν Δαναοῖσιν ἐλέγχιστον πολεμιστὴν
IL.17,27	ἔμμεναι: οὐδέ ἕ φημι πόδεσσί γε οἷσι κιόντα
IL.17,28	εὐφρῆναι ἄλοχόν τε φίλην κεδνούς τε τοκῆας.
IL.17,29	ὥς θην καὶ σὸν ἐγὼ λύσω μένος εἴ κέ μευ ἄντα
IL.17,30	στήῃς: ἀλλά σ' ἔγωγ' ἀναχωρήσαντα κελεύω
IL.17,31	ἐς πληθὺν ἰέναι, μηδ' ἀντίος ἵστασ' ἐμεῖο
IL.17,32	πρίν τι κακὸν παθέειν: ῥεχθὲν δέ τε νήπιος ἔγνω.
IL.17,33	ὣς φάτο, τὸν δ' οὐ πεῖθεν: ἀμειβόμενος δὲ προσηύδα:
IL.17,34	νῦν μὲν δὴ Μενέλαε διοτρεφὲς ἦ μάλα τείσεις
IL.17,35	„γνωτὸν ἐμὸν τὸν ἔπεφνες, ἐπευχόμενος δ' ἀγορεύεις,“
IL.17,36	χήρωσας δὲ γυναῖκα μυχῷ θαλάμοιο νέοιο,
IL.17,37	ἀρητὸν δὲ τοκεῦσι γόον καὶ πένθος ἔθηκας.
IL.17,38	„ἦ κέ σφιν δειλοῖσι γόου κατάπαυμα γενοίμην“
IL.17,39	εἴ κεν ἐγὼ κεφαλήν τε τεὴν καὶ τεύχε' ἐνείκας
IL.17,40	Πάνθῳ ἐν χείρεσσι βάλω καὶ Φρόντιδι δίῃ.
IL.17,41	ἀλλ' οὐ μὰν ἔτι δηρὸν ἀπείρητος πόνος ἔσται
IL.17,42	οὐδ' ἔτ' ἀδήριτος ἤτ' ἀλκῆς ἤτε φόβοιο.
IL.17,43	ὣς εἰπὼν οὔτησε κατ' ἀσπίδα πάντοσ' ἐΐσην:
IL.17,44	οὐδ' ἔρρηξεν χαλκός, ἀνεγνάμφθη δέ οἱ αἰχμὴ
IL.17,45	ἀσπίδ' ἐνὶ κρατερῇ: ὃ δὲ δεύτερος ὄρνυτο χαλκῷ
IL.17,46	Ἀτρεΐδης Μενέλαος ἐπευξάμενος Διὶ πατρί:
IL.17,47	ἂψ δ' ἀναχαζομένοιο κατὰ στομάχοιο θέμεθλα
IL.17,48	„νύξ', ἐπὶ δ' αὐτὸς ἔρεισε βαρείῃ χειρὶ πιθήσας:“
IL.17,49	ἀντικρὺ δ' ἁπαλοῖο δι' αὐχένος ἤλυθ' ἀκωκή,
IL.17,50	δούπησεν δὲ πεσών, ἀράβησε δὲ τεύχε' ἐπ' αὐτῷ.
IL.17,51	αἵματί οἱ δεύοντο κόμαι Χαρίτεσσιν ὁμοῖαι
IL.17,52	πλοχμοί θ', οἳ χρυσῷ τε καὶ ἀργύρῳ ἐσφήκωντο.
IL.17,53	οἷον δὲ τρέφει ἔρνος ἀνὴρ ἐριθηλὲς ἐλαίης
IL.17,54	χώρῳ ἐν οἰοπόλῳ, ὅθ' ἅλις ἀναβέβροχεν ὕδωρ,
IL.17,55	καλὸν τηλεθάον: τὸ δέ τε πνοιαὶ δονέουσι
IL.17,56	παντοίων ἀνέμων, καί τε βρύει ἄνθεϊ λευκῷ:
IL.17,57	ἐλθὼν δ' ἐξαπίνης ἄνεμος σὺν λαίλαπι πολλῇ
IL.17,58	βόθρου τ' ἐξέστρεψε καὶ ἐξετάνυσσ' ἐπὶ γαίῃ:
IL.17,59	τοῖον Πάνθου υἱὸν ἐϋμμελίην Εὔφορβον
IL.17,60	Ἀτρεΐδης Μενέλαος ἐπεὶ κτάνε τεύχε' ἐσύλα.
IL.17,61	ὡς δ' ὅτε τίς τε λέων ὀρεσίτροφος ἀλκὶ πεποιθὼς
IL.17,62	βοσκομένης ἀγέλης βοῦν ἁρπάσῃ ἥ τις ἀρίστη:
IL.17,63	τῆς δ' ἐξ αὐχέν' ἔαξε λαβὼν κρατεροῖσιν ὀδοῦσι
IL.17,64	πρῶτον, ἔπειτα δέ θ' αἷμα καὶ ἔγκατα πάντα λαφύσσει
IL.17,65	δῃῶν: ἀμφὶ δὲ τόν γε κύνες τ' ἄνδρές τε νομῆες
IL.17,66	πολλὰ μάλ' ἰύζουσιν ἀπόπροθεν οὐδ' ἐθέλουσιν
IL.17,67	ἀντίον ἐλθέμεναι: μάλα γὰρ χλωρὸν δέος αἱρεῖ:
IL.17,68	ὣς τῶν οὔ τινι θυμὸς ἐνὶ στήθεσσιν ἐτόλμα
IL.17,69	ἀντίον ἐλθέμεναι Μενελάου κυδαλίμοιο.
IL.17,70	„ἔνθά κε ῥεῖα φέροι κλυτὰ τεύχεα Πανθοΐδαο“
IL.17,71	Ἀτρεΐδης, εἰ μή οἱ ἀγάσσατο Φοῖβος Ἀπόλλων,
IL.17,72	ὅς ῥά οἱ Ἕκτορ' ἐπῶρσε θοῷ ἀτάλαντον Ἄρηϊ
IL.17,73	ἀνέρι εἰσάμενος Κικόνων ἡγήτορι Μέντῃ:
IL.17,74	καί μιν φωνήσας ἔπεα πτερόεντα προσηύδα:
IL.17,75	Ἕκτορ νῦν σὺ μὲν ὧδε θέεις ἀκίχητα διώκων
IL.17,76	ἵππους Αἰακίδαο δαΐφρονος: οἳ δ' ἀλεγεινοὶ
IL.17,77	ἀνδράσι γε θνητοῖσι δαμήμεναι ἠδ' ὀχέεσθαι
IL.17,78	ἄλλῳ γ' ἢ Ἀχιλῆϊ, τὸν ἀθανάτη τέκε μήτηρ.
IL.17,79	τόφρα δέ τοι Μενέλαος ἀρήϊος Ἀτρέος υἱὸς
IL.17,80	Πατρόκλῳ περιβὰς Τρώων τὸν ἄριστον ἔπεφνε
IL.17,81	Πανθοΐδην Εὔφορβον, ἔπαυσε δὲ θούριδος ἀλκῆς.
IL.17,82	ὣς εἰπὼν ὃ μὲν αὖτις ἔβη θεὸς ἂμ πόνον ἀνδρῶν,
IL.17,83	Ἕκτορα δ' αἰνὸν ἄχος πύκασε φρένας ἀμφὶ μελαίνας:
IL.17,84	πάπτηνεν δ' ἄρ' ἔπειτα κατὰ στίχας, αὐτίκα δ' ἔγνω
IL.17,85	τὸν μὲν ἀπαινύμενον κλυτὰ τεύχεα, τὸν δ' ἐπὶ γαίῃ
IL.17,86	κείμενον: ἔρρει δ' αἷμα κατ' οὐταμένην ὠτειλήν.
IL.17,87	βῆ δὲ διὰ προμάχων κεκορυθμένος αἴθοπι χαλκῷ
IL.17,88	ὀξέα κεκλήγων φλογὶ εἴκελος Ἡφαίστοιο
IL.17,89	ἀσβέστῳ: οὐδ' υἱὸν λάθεν Ἀτρέος ὀξὺ βοήσας:
IL.17,90	ὀχθήσας δ' ἄρα εἶπε πρὸς ὃν μεγαλήτορα θυμόν:
IL.17,91	ὤ μοι ἐγὼν εἰ μέν κε λίπω κάτα τεύχεα καλὰ
IL.17,92	„Πάτροκλόν θ', ὃς κεῖται ἐμῆς ἕνεκ' ἐνθάδε τιμῆς,“
IL.17,93	μή τίς μοι Δαναῶν νεμεσήσεται ὅς κεν ἴδηται.
IL.17,94	εἰ δέ κεν Ἕκτορι μοῦνος ἐὼν καὶ Τρωσὶ μάχωμαι
IL.17,95	αἰδεσθείς, μή πώς με περιστήωσ' ἕνα πολλοί:
IL.17,96	Τρῶας δ' ἐνθάδε πάντας ἄγει κορυθαίολος Ἕκτωρ.
IL.17,97	ἀλλὰ τί ἤ μοι ταῦτα φίλος διελέξατο θυμός;
IL.17,98	ὁππότ' ἀνὴρ ἐθέλῃ πρὸς δαίμονα φωτὶ μάχεσθαι
IL.17,99	ὅν κε θεὸς τιμᾷ, τάχα οἱ μέγα πῆμα κυλίσθη.
IL.17,100	τώ μ' οὔ τις Δαναῶν νεμεσήσεται ὅς κεν ἴδηται
IL.17,101	Ἕκτορι χωρήσαντ', ἐπεὶ ἐκ θεόφιν πολεμίζει.
IL.17,102	εἰ δέ που Αἴαντός γε βοὴν ἀγαθοῖο πυθοίμην,
IL.17,103	ἄμφω κ' αὖτις ἰόντες ἐπιμνησαίμεθα χάρμης
IL.17,104	καὶ πρὸς δαίμονά περ, εἴ πως ἐρυσαίμεθα νεκρὸν
IL.17,105	Πηλεΐδῃ Ἀχιλῆϊ: κακῶν δέ κε φέρτατον εἴη.
IL.17,106	εἷος ὁ ταῦθ' ὅρμαινε κατὰ φρένα καὶ κατὰ θυμὸν
IL.17,107	τόφρα δ' ἐπὶ Τρώων στίχες ἤλυθον: ἦρχε δ' ἄρ' Ἕκτωρ.
IL.17,108	αὐτὰρ ὅ γ' ἐξοπίσω ἀνεχάζετο, λεῖπε δὲ νεκρὸν
IL.17,109	ἐντροπαλιζόμενος ὥς τε λὶς ἠϋγένειος,
IL.17,110	ὅν ῥα κύνες τε καὶ ἄνδρες ἀπὸ σταθμοῖο δίωνται
IL.17,111	ἔγχεσι καὶ φωνῇ: τοῦ δ' ἐν φρεσὶν ἄλκιμον ἦτορ
IL.17,112	„παχνοῦται, ἀέκων δέ τ' ἔβη ἀπὸ μεσσαύλοιο:“
IL.17,113	ὣς ἀπὸ Πατρόκλοιο κίε ξανθὸς Μενέλαος.
IL.17,114	στῆ δὲ μεταστρεφθεὶς ἐπεὶ ἵκετο ἔθνος ἑταίρων
IL.17,115	„παπταίνων Αἴαντα μέγαν Τελαμώνιον υἱόν.“
IL.17,116	τὸν δὲ μάλ' αἶψ' ἐνόησε μάχης ἐπ' ἀριστερὰ πάσης
IL.17,117	θαρσύνονθ' ἑτάρους καὶ ἐποτρύνοντα μάχεσθαι:
IL.17,118	θεσπέσιον γάρ σφιν φόβον ἔμβαλε Φοῖβος Ἀπόλλων:
IL.17,119	βῆ δὲ θέειν, εἶθαρ δὲ παριστάμενος ἔπος ηὔδα.
IL.17,120	Αἶαν δεῦρο πέπον, περὶ Πατρόκλοιο θανόντος
IL.17,121	σπεύσομεν, αἴ κε νέκυν περ Ἀχιλλῆϊ προφέρωμεν
IL.17,122	γυμνόν: ἀτὰρ τά γε τεύχε' ἔχει κορυθαίολος Ἕκτωρ.
IL.17,123	ὣς ἔφατ', Αἴαντι δὲ δαΐφρονι θυμὸν ὄρινε:
IL.17,124	βῆ δὲ διὰ προμάχων, ἅμα δὲ ξανθὸς Μενέλαος.
IL.17,125	„Ἕκτωρ μὲν Πάτροκλον ἐπεὶ κλυτὰ τεύχε' ἀπηύρα,“
IL.17,126	„ἕλχ' ἵν' ἀπ' ὤμοιιν κεφαλὴν τάμοι ὀξέϊ χαλκῷ,“
IL.17,127	τὸν δὲ νέκυν Τρῳῇσιν ἐρυσσάμενος κυσὶ δοίη.
IL.17,128	Αἴας δ' ἐγγύθεν ἦλθε φέρων σάκος ἠΰτε πύργον:
IL.17,129	Ἕκτωρ δ' ἂψ ἐς ὅμιλον ἰὼν ἀνεχάζεθ' ἑταίρων,
IL.17,130	ἐς δίφρον δ' ἀνόρουσε: δίδου δ' ὅ γε τεύχεα καλὰ
IL.17,131	Τρωσὶ φέρειν προτὶ ἄστυ, μέγα κλέος ἔμμεναι αὐτῷ.
IL.17,132	Αἴας δ' ἀμφὶ Μενοιτιάδῃ σάκος εὐρὺ καλύψας
IL.17,133	ἑστήκει ὥς τίς τε λέων περὶ οἷσι τέκεσσιν,
IL.17,134	ᾧ ῥά τε νήπι' ἄγοντι συναντήσωνται ἐν ὕλῃ
IL.17,135	ἄνδρες ἐπακτῆρες: ὃ δέ τε σθένεϊ βλεμεαίνει,
IL.17,136	πᾶν δέ τ' ἐπισκύνιον κάτω ἕλκεται ὄσσε καλύπτων:
IL.17,137	ὣς Αἴας περὶ Πατρόκλῳ ἥρωϊ βεβήκει.
IL.17,138	Ἀτρεΐδης δ' ἑτέρωθεν ἀρηΐφιλος Μενέλαος
IL.17,139	ἑστήκει, μέγα πένθος ἐνὶ στήθεσσιν ἀέξων.
IL.17,140	γλαῦκος δ' Ἱππολόχοιο πάϊς Λυκίων ἀγὸς ἀνδρῶν
IL.17,141	Ἕκτορ' ὑπόδρα ἰδὼν χαλεπῷ ἠνίπαπε μύθῳ:
IL.17,142	Ἕκτορ εἶδος ἄριστε μάχης ἄρα πολλὸν ἐδεύεο.
IL.17,143	ἦ σ' αὔτως κλέος ἐσθλὸν ἔχει φύξηλιν ἐόντα.
IL.17,144	φράζεο νῦν ὅππως κε πόλιν καὶ ἄστυ σαώσῃς
IL.17,145	οἶος σὺν λαοῖς τοὶ Ἰλίῳ ἐγγεγάασιν:
IL.17,146	οὐ γάρ τις Λυκίων γε μαχησόμενος Δαναοῖσιν
IL.17,147	εἶσι περὶ πτόλιος, ἐπεὶ οὐκ ἄρα τις χάρις ἦεν
IL.17,148	μάρνασθαι δηΐοισιν ἐπ' ἀνδράσι νωλεμὲς αἰεί.
IL.17,149	πῶς κε σὺ χείρονα φῶτα σαώσειας μεθ' ὅμιλον
IL.17,150	σχέτλι', ἐπεὶ Σαρπηδόν' ἅμα ξεῖνον καὶ ἑταῖρον
IL.17,151	„κάλλιπες Ἀργείοισιν ἕλωρ καὶ κύρμα γενέσθαι,“
IL.17,152	ὅς τοι πόλλ' ὄφελος γένετο πτόλεΐ τε καὶ αὐτῷ
IL.17,153	ζωὸς ἐών: νῦν δ' οὔ οἱ ἀλαλκέμεναι κύνας ἔτλης.
IL.17,154	τὼ νῦν εἴ τις ἐμοὶ Λυκίων ἐπιπείσεται ἀνδρῶν
IL.17,155	οἴκαδ' ἴμεν, Τροίῃ δὲ πεφήσεται αἰπὺς ὄλεθρος.
IL.17,156	εἰ γὰρ νῦν Τρώεσσι μένος πολυθαρσὲς ἐνείη
IL.17,157	ἄτρομον, οἷόν τ' ἄνδρας ἐσέρχεται οἳ περὶ πάτρης
IL.17,158	ἀνδράσι δυσμενέεσσι πόνον καὶ δῆριν ἔθεντο,
IL.17,159	„αἶψά κε Πάτροκλον ἐρυσαίμεθα Ἴλιον εἴσω.“
IL.17,160	εἰ δ' οὗτος προτὶ ἄστυ μέγα Πριάμοιο ἄνακτος
IL.17,161	ἔλθοι τεθνηὼς καί μιν ἐρυσαίμεθα χάρμης,
IL.17,162	αἶψά κεν Ἀργεῖοι Σαρπηδόνος ἔντεα καλὰ
IL.17,163	„λύσειαν, καί κ' αὐτὸν ἀγοίμεθα Ἴλιον εἴσω:“
IL.17,164	τοίου γὰρ θεράπων πέφατ' ἀνέρος, ὃς μέγ' ἄριστος
IL.17,165	Ἀργείων παρὰ νηυσὶ καὶ ἀγχέμαχοι θεράποντες.
IL.17,166	ἀλλὰ σύ γ' Αἴαντος μεγαλήτορος οὐκ ἐτάλασσας
IL.17,167	στήμεναι ἄντα κατ' ὄσσε ἰδὼν δηΐων ἐν ἀϋτῇ,
IL.17,168	οὐδ' ἰθὺς μαχέσασθαι, ἐπεὶ σέο φέρτερός ἐστι.
IL.17,169	τὸν δ' ἄρ' ὑπόδρα ἰδὼν προσέφη κορυθαίολος Ἕκτωρ:
IL.17,170	Γλαῦκε τί ἢ δὲ σὺ τοῖος ἐὼν ὑπέροπλον ἔειπες;
IL.17,171	ὢ πόποι ἦ τ' ἐφάμην σὲ περὶ φρένας ἔμμεναι ἄλλων
IL.17,172	τῶν ὅσσοι Λυκίην ἐριβώλακα ναιετάουσι:
IL.17,173	νῦν δέ σευ ὠνοσάμην πάγχυ φρένας οἷον ἔειπες,
IL.17,174	ὅς τέ με φῂς Αἴαντα πελώριον οὐχ ὑπομεῖναι.
IL.17,175	οὔ τοι ἐγὼν ἔρριγα μάχην οὐδὲ κτύπον ἵππων:
IL.17,176	ἀλλ' αἰεί τε Διὸς κρείσσων νόος αἰγιόχοιο,
IL.17,177	ὅς τε καὶ ἄλκιμον ἄνδρα φοβεῖ καὶ ἀφείλετο νίκην
IL.17,178	„ῥηϊδίως, ὁτὲ δ' αὐτὸς ἐποτρύνει μαχέσασθαι.“
IL.17,179	ἀλλ' ἄγε δεῦρο πέπον, παρ' ἔμ' ἵστασο καὶ ἴδε ἔργον,
IL.17,180	ἠὲ πανημέριος κακὸς ἔσσομαι, ὡς ἀγορεύεις,
IL.17,181	ἦ τινα καὶ Δαναῶν ἀλκῆς μάλα περ μεμαῶτα
IL.17,182	σχήσω ἀμυνέμεναι περὶ Πατρόκλοιο θανόντος.
IL.17,183	ὣς εἰπὼν Τρώεσσιν ἐκέκλετο μακρὸν ἀΰσας:
IL.17,184	Τρῶες καὶ Λύκιοι καὶ Δάρδανοι ἀγχιμαχηταί,
IL.17,185	ἀνέρες ἔστε φίλοι, μνήσασθε δὲ θούριδος ἀλκῆς,
IL.17,186	ὄφρ' ἂν ἐγὼν Ἀχιλῆος ἀμύμονος ἔντεα δύω
IL.17,187	καλά, τὰ Πατρόκλοιο βίην ἐνάριξα κατακτάς.
IL.17,188	ὣς ἄρα φωνήσας ἀπέβη κορυθαίολος Ἕκτωρ
IL.17,189	δηΐου ἐκ πολέμοιο: θέων δ' ἐκίχανεν ἑταίρους
IL.17,190	ὦκα μάλ' οὔ πω τῆλε ποσὶ κραιπνοῖσι μετασπών,
IL.17,191	οἳ προτὶ ἄστυ φέρον κλυτὰ τεύχεα Πηλεΐωνος.
IL.17,192	στὰς δ' ἀπάνευθε μάχης πολυδακρύου ἔντε' ἄμειβεν:
IL.17,193	ἤτοι ὃ μὲν τὰ ἃ δῶκε φέρειν προτὶ Ἴλιον ἱρὴν
IL.17,194	Τρωσὶ φιλοπτολέμοισιν, ὃ δ' ἄμβροτα τεύχεα δῦνε
IL.17,195	Πηλεΐδεω Ἀχιλῆος ἅ οἱ θεοὶ οὐρανίωνες
IL.17,196	πατρὶ φίλῳ ἔπορον: ὃ δ' ἄρα ᾧ παιδὶ ὄπασσε
IL.17,197	„γηράς: ἀλλ' οὐχ υἱὸς ἐν ἔντεσι πατρὸς ἐγήρα.“
IL.17,198	τὸν δ' ὡς οὖν ἀπάνευθεν ἴδεν νεφεληγερέτα Ζεὺς
IL.17,199	τεύχεσι Πηλεΐδαο κορυσσόμενον θείοιο,
IL.17,200	κινήσας ῥα κάρη προτὶ ὃν μυθήσατο θυμόν:
IL.17,201	„ἆ δείλ' οὐδέ τί τοι θάνατος καταθύμιός ἐστιν“
IL.17,202	ὃς δή τοι σχεδὸν εἶσι: σὺ δ' ἄμβροτα τεύχεα δύνεις
IL.17,203	ἀνδρὸς ἀριστῆος, τόν τε τρομέουσι καὶ ἄλλοι:
IL.17,204	τοῦ δὴ ἑταῖρον ἔπεφνες ἐνηέα τε κρατερόν τε,
IL.17,205	τεύχεα δ' οὐ κατὰ κόσμον ἀπὸ κρατός τε καὶ ὤμων
IL.17,206	εἵλευ: ἀτάρ τοι νῦν γε μέγα κράτος ἐγγυαλίξω,
IL.17,207	τῶν ποινὴν ὅ τοι οὔ τι μάχης ἐκνοστήσαντι
IL.17,208	δέξεται Ἀνδρομάχη κλυτὰ τεύχεα Πηλεΐωνος.
IL.17,209	ἦ καὶ κυανέῃσιν ἐπ' ὀφρύσι νεῦσε Κρονίων.
IL.17,210	Ἕκτορι δ' ἥρμοσε τεύχε' ἐπὶ χροΐ, δῦ δέ μιν Ἄρης
IL.17,211	„δεινὸς ἐνυάλιος, πλῆσθεν δ' ἄρα οἱ μέλε' ἐντὸσ“
IL.17,212	ἀλκῆς καὶ σθένεος: μετὰ δὲ κλειτοὺς ἐπικούρους
IL.17,213	βῆ ῥα μέγα ἰάχων: ἰνδάλλετο δέ σφισι πᾶσι
IL.17,214	τεύχεσι λαμπόμενος μεγαθύμου Πηλεΐωνος.
IL.17,215	ὄτρυνεν δὲ ἕκαστον ἐποιχόμενος ἐπέεσσι
IL.17,216	Μέσθλην τε Γλαῦκόν τε Μέδοντά τε Θερσίλοχόν τε
IL.17,217	Ἀστεροπαῖόν τε Δεισήνορά θ' Ἱππόθοόν τε
IL.17,218	Φόρκυν τε Χρομίον τε καὶ Ἔννομον οἰωνιστήν:
IL.17,219	„τοὺς ὅ γ' ἐποτρύνων ἔπεα πτερόεντα προσηύδα:“
IL.17,220	κέκλυτε μυρία φῦλα περικτιόνων ἐπικούρων:
IL.17,221	οὐ γὰρ ἐγὼ πληθὺν διζήμενος οὐδὲ χατίζων
IL.17,222	ἐνθάδ' ἀφ' ὑμετέρων πολίων ἤγειρα ἕκαστον,
IL.17,223	ἀλλ' ἵνα μοι Τρώων ἀλόχους καὶ νήπια τέκνα
IL.17,224	προφρονέως ῥύοισθε φιλοπτολέμων ὑπ' Ἀχαιῶν.
IL.17,225	τὰ φρονέων δώροισι κατατρύχω καὶ ἐδωδῇ
IL.17,226	λαούς, ὑμέτερον δὲ ἑκάστου θυμὸν ἀέξω.
IL.17,227	τώ τις νῦν ἰθὺς τετραμμένος ἢ ἀπολέσθω
IL.17,228	ἠὲ σαωθήτω: ἣ γὰρ πολέμου ὀαριστύς.
IL.17,229	ὃς δέ κε Πάτροκλον καὶ τεθνηῶτά περ ἔμπης
IL.17,230	Τρῶας ἐς ἱπποδάμους ἐρύσῃ, εἴξῃ δέ οἱ Αἴας,
IL.17,231	ἥμισυ τῷ ἐνάρων ἀποδάσσομαι, ἥμισυ δ' αὐτὸς
IL.17,232	ἕξω ἐγώ: τὸ δέ οἱ κλέος ἔσσεται ὅσσον ἐμοί περ.
IL.17,233	ὣς ἔφαθ', οἳ δ' ἰθὺς Δαναῶν βρίσαντες ἔβησαν
IL.17,234	δούρατ' ἀνασχόμενοι: μάλα δέ σφισιν ἔλπετο θυμὸς
IL.17,235	νεκρὸν ὑπ' Αἴαντος ἐρύειν Τελαμωνιάδαο
IL.17,236	νήπιοι: ἦ τε πολέσσιν ἐπ' αὐτῷ θυμὸν ἀπηύρα.
IL.17,237	„καὶ τότ' ἄρ' Αἴας εἶπε βοὴν ἀγαθὸν Μενέλαον:“
IL.17,238	ὦ πέπον ὦ Μενέλαε διοτρεφὲς οὐκέτι νῶϊ
IL.17,239	ἔλπομαι αὐτώ περ νοστησέμεν ἐκ πολέμοιο.
IL.17,240	„οὔ τι τόσον νέκυος περιδείδια Πατρόκλοιο,“
IL.17,241	ὅς κε τάχα Τρώων κορέει κύνας ἠδ' οἰωνούς,
IL.17,242	„ὅσσον ἐμῇ κεφαλῇ περιδείδια μή τι πάθῃσι,“
IL.17,243	καὶ σῇ, ἐπεὶ πολέμοιο νέφος περὶ πάντα καλύπτει
IL.17,244	Ἕκτωρ, ἡμῖν δ' αὖτ' ἀναφαίνεται αἰπὺς ὄλεθρος.
IL.17,245	ἀλλ' ἄγ' ἀριστῆας Δαναῶν κάλει, ἤν τις ἀκούσῃ.
IL.17,246	ὣς ἔφατ', οὐδ' ἀπίθησε βοὴν ἀγαθὸς Μενέλαος,
IL.17,247	ἤϋσεν δὲ διαπρύσιον Δαναοῖσι γεγωνώς:
IL.17,248	ὦ φίλοι Ἀργείων ἡγήτορες ἠδὲ μέδοντες
IL.17,249	οἵ τε παρ' Ἀτρεΐδῃς Ἀγαμέμνονι καὶ Μενελάῳ
IL.17,250	„δήμια πίνουσιν καὶ σημαίνουσιν ἕκαστοσ“
IL.17,251	λαοῖς: ἐκ δὲ Διὸς τιμὴ καὶ κῦδος ὀπηδεῖ.
IL.17,252	ἀργαλέον δέ μοί ἐστι διασκοπιᾶσθαι ἕκαστον
IL.17,253	ἡγεμόνων: τόσση γὰρ ἔρις πολέμοιο δέδηεν:
IL.17,254	ἀλλά τις αὐτὸς ἴτω, νεμεσιζέσθω δ' ἐνὶ θυμῷ
IL.17,255	Πάτροκλον Τρῳῇσι κυσὶν μέλπηθρα γενέσθαι.
IL.17,256	ὣς ἔφατ', ὀξὺ δ' ἄκουσεν Ὀϊλῆος ταχὺς Αἴας:
IL.17,257	πρῶτος δ' ἀντίος ἦλθε θέων ἀνὰ δηϊοτῆτα,
IL.17,258	τὸν δὲ μετ' Ἰδομενεὺς καὶ ὀπάων Ἰδομενῆος
IL.17,259	Μηριόνης ἀτάλαντος Ἐνυαλίῳ ἀνδρειφόντῃ.
IL.17,260	τῶν δ' ἄλλων τίς κεν ᾗσι φρεσὶν οὐνόματ' εἴποι,
IL.17,261	ὅσσοι δὴ μετόπισθε μάχην ἤγειραν Ἀχαιῶν;
IL.17,262	τρῶες δὲ προὔτυψαν ἀολλέες: ἦρχε δ' ἄρ' Ἕκτωρ.
IL.17,263	ὡς δ' ὅτ' ἐπὶ προχοῇσι διιπετέος ποταμοῖο
IL.17,264	βέβρυχεν μέγα κῦμα ποτὶ ῥόον, ἀμφὶ δέ τ' ἄκραι
IL.17,265	ἠϊόνες βοόωσιν ἐρευγομένης ἁλὸς ἔξω,
IL.17,266	τόσσῃ ἄρα Τρῶες ἰαχῇ ἴσαν. αὐτὰρ Ἀχαιοὶ
IL.17,267	ἕστασαν ἀμφὶ Μενοιτιάδῃ ἕνα θυμὸν ἔχοντες
IL.17,268	φραχθέντες σάκεσιν χαλκήρεσιν: ἀμφὶ δ' ἄρά σφι
IL.17,269	λαμπρῇσιν κορύθεσσι Κρονίων ἠέρα πολλὴν
IL.17,270	χεῦ', ἐπεὶ οὐδὲ Μενοιτιάδην ἔχθαιρε πάρος γε,
IL.17,271	ὄφρα ζωὸς ἐὼν θεράπων ἦν Αἰακίδαο:
IL.17,272	μίσησεν δ' ἄρα μιν δηΐων κυσὶ κύρμα γενέσθαι
IL.17,273	Τρῳῇσιν: τὼ καί οἱ ἀμυνέμεν ὦρσεν ἑταίρους.
IL.17,274	ὦσαν δὲ πρότεροι Τρῶες ἑλίκωπας Ἀχαιούς:
IL.17,275	νεκρὸν δὲ προλιπόντες ὑπέτρεσαν, οὐδέ τιν' αὐτῶν
IL.17,276	Τρῶες ὑπέρθυμοι ἕλον ἔγχεσιν ἱέμενοί περ,
IL.17,277	ἀλλὰ νέκυν ἐρύοντο: μίνυνθα δὲ καὶ τοῦ Ἀχαιοὶ
IL.17,278	μέλλον ἀπέσσεσθαι: μάλα γάρ σφεας ὦκ' ἐλέλιξεν
IL.17,279	Αἴας, ὃς περὶ μὲν εἶδος, περὶ δ' ἔργα τέτυκτο
IL.17,280	τῶν ἄλλων Δαναῶν μετ' ἀμύμονα Πηλεΐωνα.
IL.17,281	ἴθυσεν δὲ διὰ προμάχων συῒ εἴκελος ἀλκὴν
IL.17,282	καπρίῳ, ὅς τ' ἐν ὄρεσσι κύνας θαλερούς τ' αἰζηοὺς
IL.17,283	ῥηϊδίως ἐκέδασσεν, ἑλιξάμενος διὰ βήσσας:
IL.17,284	ὣς υἱὸς Τελαμῶνος ἀγαυοῦ φαίδιμος Αἴας
IL.17,285	ῥεῖα μετεισάμενος Τρώων ἐκέδασσε φάλαγγας
IL.17,286	οἳ περὶ Πατρόκλῳ βέβασαν, φρόνεον δὲ μάλιστα
IL.17,287	ἄστυ πότι σφέτερον ἐρύειν καὶ κῦδος ἀρέσθαι.
IL.17,288	ἤτοι τὸν Λήθοιο Πελασγοῦ φαίδιμος υἱὸς
IL.17,289	Ἱππόθοος ποδὸς ἕλκε κατὰ κρατερὴν ὑσμίνην
IL.17,290	δησάμενος τελαμῶνι παρὰ σφυρὸν ἀμφὶ τένοντας
IL.17,291	Ἕκτορι καὶ Τρώεσσι χαριζόμενος: τάχα δ' αὐτῷ
IL.17,292	ἦλθε κακόν, τό οἱ οὔ τις ἐρύκακεν ἱεμένων περ.
IL.17,293	τὸν δ' υἱὸς Τελαμῶνος ἐπαΐξας δι' ὁμίλου
IL.17,294	πλῆξ' αὐτοσχεδίην κυνέης διὰ χαλκοπαρῄου:
IL.17,295	ἤρικε δ' ἱπποδάσεια κόρυς περὶ δουρὸς ἀκωκῇ
IL.17,296	πληγεῖσ' ἔγχεΐ τε μεγάλῳ καὶ χειρὶ παχείῃ,
IL.17,297	ἐγκέφαλος δὲ παρ' αὐλὸν ἀνέδραμεν ἐξ ὠτειλῆς
IL.17,298	αἱματόεις: τοῦ δ' αὖθι λύθη μένος, ἐκ δ' ἄρα χειρῶν
IL.17,299	Πατρόκλοιο πόδα μεγαλήτορος ἧκε χαμᾶζε
IL.17,300	κεῖσθαι: ὃ δ' ἄγχ' αὐτοῖο πέσε πρηνὴς ἐπὶ νεκρῷ
IL.17,301	τῆλ' ἀπὸ Λαρίσης ἐριβώλακος, οὐδὲ τοκεῦσι
IL.17,302	θρέπτρα φίλοις ἀπέδωκε, μινυνθάδιος δέ οἱ αἰὼν
IL.17,303	ἔπλεθ' ὑπ' Αἴαντος μεγαθύμου δουρὶ δαμέντι.
IL.17,304	ἕκτωρ δ' αὖτ' Αἴαντος ἀκόντισε δουρὶ φαεινῷ:
IL.17,305	ἀλλ' ὃ μὲν ἄντα ἰδὼν ἠλεύατο χάλκεον ἔγχος
IL.17,306	τυτθόν: ὃ δὲ Σχεδίον μεγαθύμου Ἰφίτου υἱὸν
IL.17,307	Φωκήων ὄχ' ἄριστον, ὃς ἐν κλειτῷ Πανοπῆϊ
IL.17,308	οἰκία ναιετάασκε πολέσσ' ἄνδρεσσιν ἀνάσσων,
IL.17,309	τὸν βάλ' ὑπὸ κληῗδα μέσην: διὰ δ' ἀμπερὲς ἄκρη
IL.17,310	αἰχμὴ χαλκείη παρὰ νείατον ὦμον ἀνέσχε:
IL.17,311	δούπησεν δὲ πεσών, ἀράβησε δὲ τεύχε' ἐπ' αὐτῷ.
IL.17,312	αἴας δ' αὖ Φόρκυνα δαΐφρονα Φαίνοπος υἱὸν
IL.17,313	Ἱπποθόῳ περιβάντα μέσην κατὰ γαστέρα τύψε:
IL.17,314	ῥῆξε δὲ θώρηκος γύαλον, διὰ δ' ἔντερα χαλκὸς
IL.17,315	ἤφυσ': ὃ δ' ἐν κονίῃσι πεσὼν ἕλε γαῖαν ἀγοστῷ.
IL.17,316	χώρησαν δ' ὑπό τε πρόμαχοι καὶ φαίδιμος Ἕκτωρ:
IL.17,317	Ἀργεῖοι δὲ μέγα ἴαχον, ἐρύσαντο δὲ νεκροὺς
IL.17,318	Φόρκυν θ' Ἱππόθοόν τε, λύοντο δὲ τεύχε' ἀπ' ὤμων.
IL.17,319	ἔνθά κεν αὖτε Τρῶες ἀρηϊφίλων ὑπ' Ἀχαιῶν
IL.17,320	Ἴλιον εἰσανέβησαν ἀναλκείῃσι δαμέντες,
IL.17,321	Ἀργεῖοι δέ κε κῦδος ἕλον καὶ ὑπὲρ Διὸς αἶσαν
IL.17,322	κάρτεϊ καὶ σθένεϊ σφετέρῳ: ἀλλ' αὐτὸς Ἀπόλλων
IL.17,323	Αἰνείαν ὄτρυνε δέμας Περίφαντι ἐοικὼς
IL.17,324	κήρυκι Ἠπυτίδῃ, ὅς οἱ παρὰ πατρὶ γέροντι
IL.17,325	κηρύσσων γήρασκε φίλα φρεσὶ μήδεα εἰδώς:
IL.17,326	τῷ μιν ἐεισάμενος προσέφη Διὸς υἱὸς Ἀπόλλων:
IL.17,327	Αἰνεία πῶς ἂν καὶ ὑπὲρ θεὸν εἰρύσσαισθε
IL.17,328	Ἴλιον αἰπεινήν; ὡς δὴ ἴδον ἀνέρας ἄλλους
IL.17,329	κάρτεΐ τε σθένεΐ τε πεποιθότας ἠνορέῃ τε
IL.17,330	πλήθεΐ τε σφετέρῳ καὶ ὑπερδέα δῆμον ἔχοντας:
IL.17,331	ἡμῖν δὲ Ζεὺς μὲν πολὺ βούλεται ἢ Δαναοῖσι
IL.17,332	νίκην: ἀλλ' αὐτοὶ τρεῖτ' ἄσπετον οὐδὲ μάχεσθε.
IL.17,333	ὣς ἔφατ', Αἰνείας δ' ἑκατηβόλον Ἀπόλλωνα
IL.17,334	ἔγνω ἐς ἄντα ἰδών, μέγα δ' Ἕκτορα εἶπε βοήσας:
IL.17,335	Ἕκτόρ τ' ἠδ' ἄλλοι Τρώων ἀγοὶ ἠδ' ἐπικούρων
IL.17,336	αἰδὼς μὲν νῦν ἧδε γ' ἀρηϊφίλων ὑπ' Ἀχαιῶν
IL.17,337	Ἴλιον εἰσαναβῆναι ἀναλκείῃσι δαμέντας.
IL.17,338	ἀλλ' ἔτι γάρ τίς φησι θεῶν ἐμοὶ ἄγχι παραστὰς
IL.17,339	Ζῆν' ὕπατον μήστωρα μάχης ἐπιτάρροθον εἶναι:
IL.17,340	τώ ῥ' ἰθὺς Δαναῶν ἴομεν, μηδ' οἵ γε ἕκηλοι
IL.17,341	Πάτροκλον νηυσὶν πελασαίατο τεθνηῶτα.
IL.17,342	ὣς φάτο, καί ῥα πολὺ προμάχων ἐξάλμενος ἔστη:
IL.17,343	οἳ δ' ἐλελίχθησαν καὶ ἐναντίοι ἔσταν Ἀχαιῶν.
IL.17,344	ἔνθ' αὖτ' Αἰνείας Λειώκριτον οὔτασε δουρὶ
IL.17,345	υἱὸν Ἀρίσβαντος Λυκομήδεος ἐσθλὸν ἑταῖρον.
IL.17,346	τὸν δὲ πεσόντ' ἐλέησεν ἀρηΐφιλος Λυκομήδης,
IL.17,347	στῆ δὲ μάλ' ἐγγὺς ἰών, καὶ ἀκόντισε δουρὶ φαεινῷ,
IL.17,348	καὶ βάλεν Ἱππασίδην Ἀπισάονα ποιμένα λαῶν
IL.17,349	ἧπαρ ὑπὸ πραπίδων, εἶθαρ δ' ὑπὸ γούνατ' ἔλυσεν,
IL.17,350	ὅς ῥ' ἐκ Παιονίης ἐριβώλακος εἰληλούθει,
IL.17,351	καὶ δὲ μετ' Ἀστεροπαῖον ἀριστεύεσκε μάχεσθαι.
IL.17,352	τὸν δὲ πεσόντ' ἐλέησεν ἀρήϊος Ἀστεροπαῖος,
IL.17,353	ἴθυσεν δὲ καὶ ὃ πρόφρων Δαναοῖσι μάχεσθαι:
IL.17,354	ἀλλ' οὔ πως ἔτι εἶχε: σάκεσσι γὰρ ἔρχατο πάντῃ
IL.17,355	ἑσταότες περὶ Πατρόκλῳ, πρὸ δὲ δούρατ' ἔχοντο.
IL.17,356	Αἴας γὰρ μάλα πάντας ἐπῴχετο πολλὰ κελεύων:
IL.17,357	οὔτέ τιν' ἐξοπίσω νεκροῦ χάζεσθαι ἀνώγει
IL.17,358	οὔτέ τινα προμάχεσθαι Ἀχαιῶν ἔξοχον ἄλλων,
IL.17,359	ἀλλὰ μάλ' ἀμφ' αὐτῷ βεβάμεν, σχεδόθεν δὲ μάχεσθαι.
IL.17,360	ὣς Αἴας ἐπέτελλε πελώριος, αἵματι δὲ χθὼν
IL.17,361	δεύετο πορφυρέῳ, τοὶ δ' ἀγχιστῖνοι ἔπιπτον
IL.17,362	νεκροὶ ὁμοῦ Τρώων καὶ ὑπερμενέων ἐπικούρων
IL.17,363	καὶ Δαναῶν: οὐδ' οἳ γὰρ ἀναιμωτί γε μάχοντο,
IL.17,364	παυρότεροι δὲ πολὺ φθίνυθον: μέμνηντο γὰρ αἰεὶ
IL.17,365	ἀλλήλοις ἀν' ὅμιλον ἀλεξέμεναι φόνον αἰπύν.
IL.17,366	ὣς οἳ μὲν μάρναντο δέμας πυρός, οὐδέ κε φαίης
IL.17,367	οὔτέ ποτ' ἠέλιον σῶν ἔμμεναι οὔτε σελήνην:
IL.17,368	ἠέρι γὰρ κατέχοντο μάχης ἐπί θ' ὅσσον ἄριστοι
IL.17,369	ἕστασαν ἀμφὶ Μενοιτιάδῃ κατατεθνηῶτι.
IL.17,370	οἳ δ' ἄλλοι Τρῶες καὶ ἐϋκνήμιδες Ἀχαιοὶ
IL.17,371	εὔκηλοι πολέμιζον ὑπ' αἰθέρι, πέπτατο δ' αὐγὴ
IL.17,372	ἠελίου ὀξεῖα, νέφος δ' οὐ φαίνετο πάσης
IL.17,373	γαίης οὐδ' ὀρέων: μεταπαυόμενοι δὲ μάχοντο
IL.17,374	ἀλλήλων ἀλεείνοντες βέλεα στονόεντα
IL.17,375	πολλὸν ἀφεσταότες. τοὶ δ' ἐν μέσῳ ἄλγε' ἔπασχον
IL.17,376	ἠέρι καὶ πολέμῳ, τείροντο δὲ νηλέϊ χαλκῷ
IL.17,377	ὅσσοι ἄριστοι ἔσαν: δύο δ' οὔ πω φῶτε πεπύσθην
IL.17,378	ἀνέρε κυδαλίμω Θρασυμήδης Ἀντίλοχός τε
IL.17,379	Πατρόκλοιο θανόντος ἀμύμονος, ἀλλ' ἔτ' ἔφαντο
IL.17,380	ζωὸν ἐνὶ πρώτῳ ὁμάδῳ Τρώεσσι μάχεσθαι.
IL.17,381	τὼ δ' ἐπιοσσομένω θάνατον καὶ φύζαν ἑταίρων
IL.17,382	νόσφιν ἐμαρνάσθην, ἐπεὶ ὣς ἐπετέλλετο Νέστωρ
IL.17,383	ὀτρύνων πόλεμον δὲ μελαινάων ἀπὸ νηῶν.
IL.17,384	τοῖς δὲ πανημερίοις ἔριδος μέγα νεῖκος ὀρώρει
IL.17,385	ἀργαλέης: καμάτῳ δὲ καὶ ἱδρῷ νωλεμὲς αἰεὶ
IL.17,386	γούνατά τε κνῆμαί τε πόδες θ' ὑπένερθεν ἑκάστου
IL.17,387	χεῖρές τ' ὀφθαλμοί τε παλάσσετο μαρναμένοιιν
IL.17,388	ἀμφ' ἀγαθὸν θεράποντα ποδώκεος Αἰακίδαο.
IL.17,389	ὡς δ' ὅτ' ἀνὴρ ταύροιο βοὸς μεγάλοιο βοείην
IL.17,390	λαοῖσιν δώῃ τανύειν μεθύουσαν ἀλοιφῇ:
IL.17,391	δεξάμενοι δ' ἄρα τοί γε διαστάντες τανύουσι
IL.17,392	κυκλόσ', ἄφαρ δέ τε ἰκμὰς ἔβη, δύνει δέ τ' ἀλοιφὴ
IL.17,393	πολλῶν ἑλκόντων, τάνυται δέ τε πᾶσα διὰ πρό:
IL.17,394	ὣς οἵ γ' ἔνθα καὶ ἔνθα νέκυν ὀλίγῃ ἐνὶ χώρῃ
IL.17,395	εἵλκεον ἀμφότεροι: μάλα δέ σφισιν ἔλπετο θυμὸς
IL.17,396	Τρωσὶν μὲν ἐρύειν προτὶ Ἴλιον, αὐτὰρ Ἀχαιοῖς
IL.17,397	νῆας ἔπι γλαφυράς: περὶ δ' αὐτοῦ μῶλος ὀρώρει
IL.17,398	ἄγριος: οὐδέ κ' Ἄρης λαοσσόος οὐδέ κ' Ἀθήνη
IL.17,399	τόν γε ἰδοῦσ' ὀνόσαιτ', οὐδ' εἰ μάλα μιν χόλος ἵκοι:
IL.17,400	τοῖον Ζεὺς ἐπὶ Πατρόκλῳ ἀνδρῶν τε καὶ ἵππων
IL.17,401	ἤματι τῷ ἐτάνυσσε κακὸν πόνον: οὐδ' ἄρα πώ τι
IL.17,402	ᾔδεε Πάτροκλον τεθνηότα δῖος Ἀχιλλεύς:
IL.17,403	πολλὸν γὰρ ῥ' ἀπάνευθε νεῶν μάρναντο θοάων
IL.17,404	τείχει ὕπο Τρώων: τό μιν οὔ ποτε ἔλπετο θυμῷ
IL.17,405	τεθνάμεν, ἀλλὰ ζωὸν ἐνιχριμφθέντα πύλῃσιν
IL.17,406	ἂψ ἀπονοστήσειν, ἐπεὶ οὐδὲ τὸ ἔλπετο πάμπαν
IL.17,407	ἐκπέρσειν πτολίεθρον ἄνευ ἕθεν, οὐδὲ σὺν αὐτῷ:
IL.17,408	πολλάκι γὰρ τό γε μητρὸς ἐπεύθετο νόσφιν ἀκούων,
IL.17,409	ἥ οἱ ἀπαγγέλλεσκε Διὸς μεγάλοιο νόημα.
IL.17,410	δὴ τότε γ' οὔ οἱ ἔειπε κακὸν τόσον ὅσσον ἐτύχθη
IL.17,411	μήτηρ, ὅττί ῥά οἱ πολὺ φίλτατος ὤλεθ' ἑταῖρος.
IL.17,412	οἳ δ' αἰεὶ περὶ νεκρὸν ἀκαχμένα δούρατ' ἔχοντες
IL.17,413	νωλεμὲς ἐγχρίμπτοντο καὶ ἀλλήλους ἐνάριζον:
IL.17,414	ὧδε δέ τις εἴπεσκεν Ἀχαιῶν χαλκοχιτώνων:
IL.17,415	ὦ φίλοι οὐ μὰν ἧμιν ἐϋκλεὲς ἀπονέεσθαι
IL.17,416	νῆας ἔπι γλαφυράς, ἀλλ' αὐτοῦ γαῖα μέλαινα
IL.17,417	πᾶσι χάνοι: τό κεν ἧμιν ἄφαρ πολὺ κέρδιον εἴη
IL.17,418	εἰ τοῦτον Τρώεσσι μεθήσομεν ἱπποδάμοισιν
IL.17,419	ἄστυ πότι σφέτερον ἐρύσαι καὶ κῦδος ἀρέσθαι.
IL.17,420	ὣς δέ τις αὖ Τρώων μεγαθύμων αὐδήσασκεν:
IL.17,421	ὦ φίλοι, εἰ καὶ μοῖρα παρ' ἀνέρι τῷδε δαμῆναι
IL.17,422	πάντας ὁμῶς, μή πώ τις ἐρωείτω πολέμοιο.
IL.17,423	ὣς ἄρα τις εἴπεσκε, μένος δ' ὄρσασκεν ἑκάστου.
IL.17,424	ὣς οἳ μὲν μάρναντο, σιδήρειος δ' ὀρυμαγδὸς
IL.17,425	χάλκεον οὐρανὸν ἷκε δι' αἰθέρος ἀτρυγέτοιο:
IL.17,426	ἵπποι δ' Αἰακίδαο μάχης ἀπάνευθεν ἐόντες
IL.17,427	κλαῖον, ἐπεὶ δὴ πρῶτα πυθέσθην ἡνιόχοιο
IL.17,428	ἐν κονίῃσι πεσόντος ὑφ' Ἕκτορος ἀνδροφόνοιο.
IL.17,429	ἦ μὰν Αὐτομέδων Διώρεος ἄλκιμος υἱὸς
IL.17,430	πολλὰ μὲν ἂρ μάστιγι θοῇ ἐπεμαίετο θείνων,
IL.17,431	πολλὰ δὲ μειλιχίοισι προσηύδα, πολλὰ δ' ἀρειῇ:
IL.17,432	τὼ δ' οὔτ' ἂψ ἐπὶ νῆας ἐπὶ πλατὺν Ἑλλήσποντον
IL.17,433	ἠθελέτην ἰέναι οὔτ' ἐς πόλεμον μετ' Ἀχαιούς,
IL.17,434	ἀλλ' ὥς τε στήλη μένει ἔμπεδον, ἥ τ' ἐπὶ τύμβῳ
IL.17,435	ἀνέρος ἑστήκῃ τεθνηότος ἠὲ γυναικός,
IL.17,436	ὣς μένον ἀσφαλέως περικαλλέα δίφρον ἔχοντες
IL.17,437	οὔδει ἐνισκίμψαντε καρήατα: δάκρυα δέ σφι
IL.17,438	θερμὰ κατὰ βλεφάρων χαμάδις ῥέε μυρομένοισιν
IL.17,439	ἡνιόχοιο πόθῳ: θαλερὴ δ' ἐμιαίνετο χαίτη
IL.17,440	ζεύγλης ἐξεριποῦσα παρὰ ζυγὸν ἀμφοτέρωθεν.
IL.17,441	μυρομένω δ' ἄρα τώ γε ἰδὼν ἐλέησε Κρονίων,
IL.17,442	κινήσας δὲ κάρη προτὶ ὃν μυθήσατο θυμόν:
IL.17,443	ἆ δειλώ, τί σφῶϊ δόμεν Πηλῆϊ ἄνακτι
IL.17,444	θνητῷ, ὑμεῖς δ' ἐστὸν ἀγήρω τ' ἀθανάτω τε;
IL.17,445	ἦ ἵνα δυστήνοισι μετ' ἀνδράσιν ἄλγε' ἔχητον;
IL.17,446	οὐ μὲν γάρ τί πού ἐστιν ὀϊζυρώτερον ἀνδρὸς
IL.17,447	πάντων, ὅσσά τε γαῖαν ἔπι πνείει τε καὶ ἕρπει.
IL.17,448	ἀλλ' οὐ μὰν ὑμῖν γε καὶ ἅρμασι δαιδαλέοισιν
IL.17,449	Ἕκτωρ Πριαμίδης ἐποχήσεται: οὐ γὰρ ἐάσω.
IL.17,450	ἦ οὐχ ἅλις ὡς καὶ τεύχε' ἔχει καὶ ἐπεύχεται αὔτως;
IL.17,451	σφῶϊν δ' ἐν γούνεσσι βαλῶ μένος ἠδ' ἐνὶ θυμῷ,
IL.17,452	ὄφρα καὶ Αὐτομέδοντα σαώσετον ἐκ πολέμοιο
IL.17,453	νῆας ἔπι γλαφυράς: ἔτι γάρ σφισι κῦδος ὀρέξω
IL.17,454	κτείνειν, εἰς ὅ κε νῆας ἐϋσσέλμους ἀφίκωνται
IL.17,455	δύῃ τ' ἠέλιος καὶ ἐπὶ κνέφας ἱερὸν ἔλθῃ:
IL.17,456	ὣς εἰπὼν ἵπποισιν ἐνέπνευσεν μένος ἠΰ.
IL.17,457	τὼ δ' ἀπὸ χαιτάων κονίην οὖδας δὲ βαλόντε
IL.17,458	ῥίμφα φέρον θοὸν ἅρμα μετὰ Τρῶας καὶ Ἀχαιούς.
IL.17,459	τοῖσι δ' ἐπ' Αὐτομέδων μάχετ' ἀχνύμενός περ ἑταίρου
IL.17,460	ἵπποις ἀΐσσων ὥς τ' αἰγυπιὸς μετὰ χῆνας:
IL.17,461	ῥέα μὲν γὰρ φεύγεσκεν ὑπ' ἐκ Τρώων ὀρυμαγδοῦ,
IL.17,462	ῥεῖα δ' ἐπαΐξασκε πολὺν καθ' ὅμιλον ὀπάζων.
IL.17,463	ἀλλ' οὐχ ᾕρει φῶτας ὅτε σεύαιτο διώκειν:
IL.17,464	οὐ γάρ πως ἦν οἶον ἐόνθ' ἱερῷ ἐνὶ δίφρῳ
IL.17,465	ἔγχει ἐφορμᾶσθαι καὶ ἐπίσχειν ὠκέας ἵππους.
IL.17,466	ὀψὲ δὲ δή μιν ἑταῖρος ἀνὴρ ἴδεν ὀφθαλμοῖσιν
IL.17,467	Ἀλκιμέδων υἱὸς Λαέρκεος Αἱμονίδαο:
IL.17,468	στῆ δ' ὄπιθεν δίφροιο καὶ Αὐτομέδοντα προσηύδα:
IL.17,469	Αὐτόμεδον, τίς τοί νυ θεῶν νηκερδέα βουλὴν
IL.17,470	ἐν στήθεσσιν ἔθηκε, καὶ ἐξέλετο φρένας ἐσθλάς;
IL.17,471	οἷον πρὸς Τρῶας μάχεαι πρώτῳ ἐν ὁμίλῳ
IL.17,472	μοῦνος: ἀτάρ τοι ἑταῖρος ἀπέκτατο, τεύχεα δ' Ἕκτωρ
IL.17,473	αὐτὸς ἔχων ὤμοισιν ἀγάλλεται Αἰακίδαο.
IL.17,474	τὸν δ' αὖτ' Αὐτομέδων προσέφη Διώρεος υἱός:
IL.17,475	Ἀλκίμεδον τίς γάρ τοι Ἀχαιῶν ἄλλος ὁμοῖος
IL.17,476	ἵππων ἀθανάτων ἐχέμεν δμῆσίν τε μένος τε,
IL.17,477	εἰ μὴ Πάτροκλος θεόφιν μήστωρ ἀτάλαντος
IL.17,478	ζωὸς ἐών; νῦν αὖ θάνατος καὶ μοῖρα κιχάνει.
IL.17,479	ἀλλὰ σὺ μὲν μάστιγα καὶ ἡνία σιγαλόεντα
IL.17,480	δέξαι, ἐγὼ δ' ἵππων ἀποβήσομαι, ὄφρα μάχωμαι.
IL.17,481	ὣς ἔφατ', Ἀλκιμέδων δὲ βοηθόον ἅρμ' ἐπορούσας
IL.17,482	καρπαλίμως μάστιγα καὶ ἡνία λάζετο χερσίν,
IL.17,483	Αὐτομέδων δ' ἀπόρουσε: νόησε δὲ φαίδιμος Ἕκτωρ,
IL.17,484	αὐτίκα δ' Αἰνείαν προσεφώνεεν ἐγγὺς ἐόντα:
IL.17,485	Αἰνεία Τρώων βουληφόρε χαλκοχιτώνων
IL.17,486	ἵππω τώδ' ἐνόησα ποδώκεος Αἰακίδαο
IL.17,487	ἐς πόλεμον προφανέντε σὺν ἡνιόχοισι κακοῖσι:
IL.17,488	τώ κεν ἐελποίμην αἱρησέμεν, εἰ σύ γε θυμῷ
IL.17,489	σῷ ἐθέλεις, ἐπεὶ οὐκ ἂν ἐφορμηθέντε γε νῶϊ
IL.17,490	τλαῖεν ἐναντίβιον στάντες μαχέσασθαι Ἄρηϊ.
IL.17,491	ὣς ἔφατ', οὐδ' ἀπίθησεν ἐῢς πάϊς Ἀγχίσαο.
IL.17,492	τὼ δ' ἰθὺς βήτην βοέῃς εἰλυμένω ὤμους
IL.17,493	αὔῃσι στερεῇσι: πολὺς δ' ἐπελήλατο χαλκός.
IL.17,494	τοῖσι δ' ἅμα Χρομίος τε καὶ Ἄρητος θεοειδὴς
IL.17,495	ἤϊσαν ἀμφότεροι: μάλα δέ σφισιν ἔλπετο θυμὸς
IL.17,496	αὐτώ τε κτενέειν ἐλάαν τ' ἐριαύχενας ἵππους
IL.17,497	νήπιοι, οὐδ' ἄρ' ἔμελλον ἀναιμωτί γε νέεσθαι
IL.17,498	αὖτις ἀπ' Αὐτομέδοντος. ὃ δ' εὐξάμενος Διὶ πατρὶ
IL.17,499	ἀλκῆς καὶ σθένεος πλῆτο φρένας ἀμφὶ μελαίνας:
IL.17,500	αὐτίκα δ' Ἀλκιμέδοντα προσηύδα πιστὸν ἑταῖρον:
IL.17,501	Ἀλκίμεδον μὴ δή μοι ἀπόπροθεν ἰσχέμεν ἵππους,
IL.17,502	ἀλλὰ μάλ' ἐμπνείοντε μεταφρένῳ: οὐ γὰρ ἔγωγε
IL.17,503	Ἕκτορα Πριαμίδην μένεος σχήσεσθαι ὀΐω,
IL.17,504	πρίν γ' ἐπ' Ἀχιλλῆος καλλίτριχε βήμεναι ἵππω
IL.17,505	νῶϊ κατακτείναντα, φοβῆσαί τε στίχας ἀνδρῶν
IL.17,506	Ἀργείων, ἤ κ' αὐτὸς ἐνὶ πρώτοισιν ἁλοίη.
IL.17,507	ὣς εἰπὼν Αἴαντε καλέσσατο καὶ Μενέλαον:
IL.17,508	Αἴαντ' Ἀργείων ἡγήτορε καὶ Μενέλαε
IL.17,509	ἤτοι μὲν τὸν νεκρὸν ἐπιτράπεθ' οἵ περ ἄριστοι
IL.17,510	ἀμφ' αὐτῷ βεβάμεν καὶ ἀμύνεσθαι στίχας ἀνδρῶν,
IL.17,511	νῶϊν δὲ ζωοῖσιν ἀμύνετε νηλεὲς ἦμαρ:
IL.17,512	τῇδε γὰρ ἔβρισαν πόλεμον κάτα δακρυόεντα
IL.17,513	Ἕκτωρ Αἰνείας θ', οἳ Τρώων εἰσὶν ἄριστοι.
IL.17,514	ἀλλ' ἤτοι μὲν ταῦτα θεῶν ἐν γούνασι κεῖται:
IL.17,515	ἥσω γὰρ καὶ ἐγώ, τὰ δέ κεν Διὶ πάντα μελήσει.
IL.17,516	ἦ ῥα, καὶ ἀμπεπαλὼν προΐει δολιχόσκιον ἔγχος,
IL.17,517	καὶ βάλεν Ἀρήτοιο κατ' ἀσπίδα πάντοσ' ἐΐσην:
IL.17,518	ἣ δ' οὐκ ἔγχος ἔρυτο, διὰ πρὸ δὲ εἴσατο χαλκός,
IL.17,519	νειαίρῃ δ' ἐν γαστρὶ διὰ ζωστῆρος ἔλασσεν.
IL.17,520	ὡς δ' ὅτ' ἂν ὀξὺν ἔχων πέλεκυν αἰζήϊος ἀνὴρ
IL.17,521	κόψας ἐξόπιθεν κεράων βοὸς ἀγραύλοιο
IL.17,522	ἶνα τάμῃ διὰ πᾶσαν, ὃ δὲ προθορὼν ἐρίπῃσιν,
IL.17,523	ὣς ἄρ' ὅ γε προθορὼν πέσεν ὕπτιος: ἐν δέ οἱ ἔγχος
IL.17,524	νηδυίοισι μάλ' ὀξὺ κραδαινόμενον λύε γυῖα.
IL.17,525	Ἕκτωρ δ' Αὐτομέδοντος ἀκόντισε δουρὶ φαεινῷ:
IL.17,526	ἀλλ' ὃ μὲν ἄντα ἰδὼν ἠλεύατο χάλκεον ἔγχος:
IL.17,527	πρόσσω γὰρ κατέκυψε, τὸ δ' ἐξόπιθεν δόρυ μακρὸν
IL.17,528	οὔδει ἐνισκίμφθη, ἐπὶ δ' οὐρίαχος πελεμίχθη
IL.17,529	ἔγχεος: ἔνθα δ' ἔπειτ' ἀφίει μένος ὄβριμος Ἄρης.
IL.17,530	καί νύ κε δὴ ξιφέεσσ' αὐτοσχεδὸν ὁρμηθήτην
IL.17,531	εἰ μή σφω' Αἴαντε διέκριναν μεμαῶτε,
IL.17,532	οἵ ῥ' ἦλθον καθ' ὅμιλον ἑταίρου κικλήσκοντος:
IL.17,533	τοὺς ὑποταρβήσαντες ἐχώρησαν πάλιν αὖτις
IL.17,534	Ἕκτωρ Αἰνείας τ' ἠδὲ Χρομίος θεοειδής,
IL.17,535	Ἄρητον δὲ κατ' αὖθι λίπον δεδαϊγμένον ἦτορ
IL.17,536	κείμενον: Αὐτομέδων δὲ θοῷ ἀτάλαντος Ἄρηϊ
IL.17,537	τεύχεά τ' ἐξενάριξε καὶ εὐχόμενος ἔπος ηὔδα:
IL.17,538	ἦ δὴ μὰν ὀλίγον γε Μενοιτιάδαο θανόντος
IL.17,539	κῆρ ἄχεος μεθέηκα χερείονά περ καταπέφνων.
IL.17,540	ὣς εἰπὼν ἐς δίφρον ἑλὼν ἔναρα βροτόεντα
IL.17,541	θῆκ', ἂν δ' αὐτὸς ἔβαινε πόδας καὶ χεῖρας ὕπερθεν
IL.17,542	αἱματόεις ὥς τίς τε λέων κατὰ ταῦρον ἐδηδώς.
IL.17,543	ἂψ δ' ἐπὶ Πατρόκλῳ τέτατο κρατερὴ ὑσμίνη
IL.17,544	ἀργαλέη πολύδακρυς, ἔγειρε δὲ νεῖκος Ἀθήνη
IL.17,545	οὐρανόθεν καταβᾶσα: προῆκε γὰρ εὐρύοπα Ζεὺς
IL.17,546	ὀρνύμεναι Δαναούς: δὴ γὰρ νόος ἐτράπετ' αὐτοῦ.
IL.17,547	ἠΰτε πορφυρέην ἶριν θνητοῖσι τανύσσῃ
IL.17,548	Ζεὺς ἐξ οὐρανόθεν τέρας ἔμμεναι ἢ πολέμοιο
IL.17,549	ἢ καὶ χειμῶνος δυσθαλπέος, ὅς ῥά τε ἔργων
IL.17,550	ἀνθρώπους ἀνέπαυσεν ἐπὶ χθονί, μῆλα δὲ κήδει,
IL.17,551	ὣς ἣ πορφυρέῃ νεφέλῃ πυκάσασα ἓ αὐτὴν
IL.17,552	δύσετ' Ἀχαιῶν ἔθνος, ἔγειρε δὲ φῶτα ἕκαστον.
IL.17,553	πρῶτον δ' Ἀτρέος υἱὸν ἐποτρύνουσα προσηύδα
IL.17,554	ἴφθιμον Μενέλαον: ὃ γάρ ῥά οἱ ἐγγύθεν ἦεν:
IL.17,555	εἰσαμένη Φοίνικι δέμας καὶ ἀτειρέα φωνήν:
IL.17,556	σοὶ μὲν δὴ Μενέλαε κατηφείη καὶ ὄνειδος
IL.17,557	ἔσσεται εἴ κ' Ἀχιλῆος ἀγαυοῦ πιστὸν ἑταῖρον
IL.17,558	τείχει ὕπο Τρώων ταχέες κύνες ἑλκήσουσιν.
IL.17,559	ἀλλ' ἔχεο κρατερῶς, ὄτρυνε δὲ λαὸν ἅπαντα.
IL.17,560	τὴν δ' αὖτε προσέειπε βοὴν ἀγαθὸς Μενέλαος:
IL.17,561	Φοῖνιξ ἄττα γεραιὲ παλαιγενές, εἰ γὰρ Ἀθήνη
IL.17,562	δοίη κάρτος ἐμοί, βελέων δ' ἀπερύκοι ἐρωήν:
IL.17,563	τώ κεν ἔγωγ' ἐθέλοιμι παρεστάμεναι καὶ ἀμύνειν
IL.17,564	Πατρόκλῳ: μάλα γάρ με θανὼν ἐσεμάσσατο θυμόν.
IL.17,565	ἀλλ' Ἕκτωρ πυρὸς αἰνὸν ἔχει μένος, οὐδ' ἀπολήγει
IL.17,566	χαλκῷ δηϊόων: τῷ γὰρ Ζεὺς κῦδος ὀπάζει.
IL.17,567	ὣς φάτο, γήθησεν δὲ θεὰ γλαυκῶπις Ἀθήνη,
IL.17,568	ὅττί ῥά οἱ πάμπρωτα θεῶν ἠρήσατο πάντων.
IL.17,569	ἐν δὲ βίην ὤμοισι καὶ ἐν γούνεσσιν ἔθηκε,
IL.17,570	καί οἱ μυίης θάρσος ἐνὶ στήθεσσιν ἐνῆκεν,
IL.17,571	ἥ τε καὶ ἐργομένη μάλα περ χροὸς ἀνδρομέοιο
IL.17,572	ἰσχανάᾳ δακέειν, λαρόν τέ οἱ αἷμ' ἀνθρώπου:
IL.17,573	τοίου μιν θάρσευς πλῆσε φρένας ἀμφὶ μελαίνας,
IL.17,574	βῆ δ' ἐπὶ Πατρόκλῳ, καὶ ἀκόντισε δουρὶ φαεινῷ.
IL.17,575	ἔσκε δ' ἐνὶ Τρώεσσι Ποδῆς υἱὸς Ἠετίωνος
IL.17,576	ἀφνειός τ' ἀγαθός τε: μάλιστα δέ μιν τίεν Ἕκτωρ
IL.17,577	δήμου, ἐπεί οἱ ἑταῖρος ἔην φίλος εἰλαπιναστής:
IL.17,578	τόν ῥα κατὰ ζωστῆρα βάλε ξανθὸς Μενέλαος
IL.17,579	ἀΐξαντα φόβον δέ, διὰ πρὸ δὲ χαλκὸν ἔλασσε:
IL.17,580	δούπησεν δὲ πεσών: ἀτὰρ Ἀτρεΐδης Μενέλαος
IL.17,581	νεκρὸν ὑπ' ἐκ Τρώων ἔρυσεν μετὰ ἔθνος ἑταίρων.
IL.17,582	„ἕκτορα δ' ἐγγύθεν ἱστάμενος ὄτρυνεν Ἀπόλλων“
IL.17,583	Φαίνοπι Ἀσιάδῃ ἐναλίγκιος, ὅς οἱ ἁπάντων
IL.17,584	ξείνων φίλτατος ἔσκεν Ἀβυδόθι οἰκία ναίων:
IL.17,585	τῷ μιν ἐεισάμενος προσέφη ἑκάεργος Ἀπόλλων:
IL.17,586	Ἕκτορ τίς κέ σ' ἔτ' ἄλλος Ἀχαιῶν ταρβήσειεν;
IL.17,587	οἷον δὴ Μενέλαον ὑπέτρεσας, ὃς τὸ πάρος γε
IL.17,588	„μαλθακὸς αἰχμητής: νῦν δ' οἴχεται οἶος ἀείρασ“
IL.17,589	νεκρὸν ὑπ' ἐκ Τρώων, σὸν δ' ἔκτανε πιστὸν ἑταῖρον
IL.17,590	ἐσθλὸν ἐνὶ προμάχοισι Ποδῆν υἱὸν Ἠετίωνος.
IL.17,591	ὣς φάτο, τὸν δ' ἄχεος νεφέλη ἐκάλυψε μέλαινα,
IL.17,592	βῆ δὲ διὰ προμάχων κεκορυθμένος αἴθοπι χαλκῷ.
IL.17,593	καὶ τότ' ἄρα Κρονίδης ἕλετ' αἰγίδα θυσσανόεσσαν
IL.17,594	„μαρμαρέην, Ἴδην δὲ κατὰ νεφέεσσι κάλυψεν,“
IL.17,595	ἀστράψας δὲ μάλα μεγάλ' ἔκτυπε, τὴν δὲ τίναξε,
IL.17,596	νίκην δὲ Τρώεσσι δίδου, ἐφόβησε δ' Ἀχαιούς.
IL.17,597	„πρῶτος Πηνέλεως Βοιώτιος ἦρχε φόβοιο.“
IL.17,598	βλῆτο γὰρ ὦμον δουρὶ πρόσω τετραμμένος αἰεὶ
IL.17,599	„ἄκρον ἐπιλίγδην: γράψεν δέ οἱ ὀστέον ἄχρισ“
IL.17,600	αἰχμὴ Πουλυδάμαντος: ὃ γάρ ῥ' ἔβαλε σχεδὸν ἐλθών.
IL.17,601	Λήϊτον αὖθ' Ἕκτωρ σχεδὸν οὔτασε χεῖρ' ἐπὶ καρπῷ
IL.17,602	„υἱὸν Ἀλεκτρυόνος μεγαθύμου, παῦσε δὲ χάρμης:“
IL.17,603	τρέσσε δὲ παπτήνας, ἐπεὶ οὐκέτι ἔλπετο θυμῷ
IL.17,604	ἔγχος ἔχων ἐν χειρὶ μαχήσεσθαι Τρώεσσιν.
IL.17,605	Ἕκτορα δ' Ἰδομενεὺς μετὰ Λήϊτον ὁρμηθέντα
IL.17,606	βεβλήκει θώρηκα κατὰ στῆθος παρὰ μαζόν:
IL.17,607	ἐν καυλῷ δ' ἐάγη δολιχὸν δόρυ, τοὶ δὲ βόησαν
IL.17,608	„Τρῶες: ὃ δ' Ἰδομενῆος ἀκόντισε Δευκαλίδαο“
IL.17,609	δίφρῳ ἐφεσταότος: τοῦ μέν ῥ' ἀπὸ τυτθὸν ἅμαρτεν:
IL.17,610	αὐτὰρ ὃ Μηριόναο ὀπάονά θ' ἡνίοχόν τε
IL.17,611	Κοίρανον, ὅς ῥ' ἐκ Λύκτου ἐϋκτιμένης ἕπετ' αὐτῷ:
IL.17,612	πεζὸς γὰρ τὰ πρῶτα λιπὼν νέας ἀμφιελίσσας
IL.17,613	ἤλυθε, καί κε Τρωσὶ μέγα κράτος ἐγγυάλιξεν,
IL.17,614	εἰ μὴ Κοίρανος ὦκα ποδώκεας ἤλασεν ἵππους:
IL.17,615	καὶ τῷ μὲν φάος ἦλθεν, ἄμυνε δὲ νηλεὲς ἦμαρ,
IL.17,616	αὐτὸς δ' ὤλεσε θυμὸν ὑφ' Ἕκτορος ἀνδροφόνοιο:
IL.17,617	τὸν βάλ' ὑπὸ γναθμοῖο καὶ οὔατος, ἐκ δ' ἄρ' ὀδόντας
IL.17,618	ὦσε δόρυ πρυμνόν, διὰ δὲ γλῶσσαν τάμε μέσσην.
IL.17,619	ἤριπε δ' ἐξ ὀχέων, κατὰ δ' ἡνία χεῦεν ἔραζε.
IL.17,620	καὶ τά γε Μηριόνης ἔλαβεν χείρεσσι φίλῃσι
IL.17,621	κύψας ἐκ πεδίοιο, καὶ Ἰδομενῆα προσηύδα:
IL.17,622	μάστιε νῦν εἷός κε θοὰς ἐπὶ νῆας ἵκηαι:
IL.17,623	γιγνώσκεις δὲ καὶ αὐτὸς ὅ τ' οὐκέτι κάρτος Ἀχαιῶν.
IL.17,624	ὣς ἔφατ', Ἰδομενεὺς δ' ἵμασεν καλλίτριχας ἵππους
IL.17,625	νῆας ἔπι γλαφυράς: δὴ γὰρ δέος ἔμπεσε θυμῷ.
IL.17,626	οὐδ' ἔλαθ' Αἴαντα μεγαλήτορα καὶ Μενέλαον
IL.17,627	Ζεύς, ὅτε δὴ Τρώεσσι δίδου ἑτεραλκέα νίκην.
IL.17,628	τοῖσι δὲ μύθων ἦρχε μέγας Τελαμώνιος Αἴας:
IL.17,629	ὢ πόποι ἤδη μέν κε καὶ ὃς μάλα νήπιός ἐστι
IL.17,630	γνοίη ὅτι Τρώεσσι πατὴρ Ζεὺς αὐτὸς ἀρήγει.
IL.17,631	τῶν μὲν γὰρ πάντων βέλε' ἅπτεται ὅς τις ἀφήῃ
IL.17,632	ἢ κακὸς ἢ ἀγαθός: Ζεὺς δ' ἔμπης πάντ' ἰθύνει:
IL.17,633	ἡμῖν δ' αὔτως πᾶσιν ἐτώσια πίπτει ἔραζε.
IL.17,634	ἀλλ' ἄγετ' αὐτοί περ φραζώμεθα μῆτιν ἀρίστην,
IL.17,635	ἠμὲν ὅπως τὸν νεκρὸν ἐρύσσομεν, ἠδὲ καὶ αὐτοὶ
IL.17,636	χάρμα φίλοις ἑτάροισι γενώμεθα νοστήσαντες,
IL.17,637	οἵ που δεῦρ' ὁρόωντες ἀκηχέδατ', οὐδ' ἔτι φασὶν
IL.17,638	Ἕκτορος ἀνδροφόνοιο μένος καὶ χεῖρας ἀάπτους
IL.17,639	„σχήσεσθ', ἀλλ' ἐν νηυσὶ μελαίνῃσιν πεσέεσθαι.“
IL.17,640	εἴη δ' ὅς τις ἑταῖρος ἀπαγγείλειε τάχιστα
IL.17,641	Πηλεΐδῃ, ἐπεὶ οὔ μιν ὀΐομαι οὐδὲ πεπύσθαι
IL.17,642	λυγρῆς ἀγγελίης, ὅτι οἱ φίλος ὤλεθ' ἑταῖρος.
IL.17,643	ἀλλ' οὔ πῃ δύναμαι ἰδέειν τοιοῦτον Ἀχαιῶν:
IL.17,644	„ἠέρι γὰρ κατέχονται ὁμῶς αὐτοί τε καὶ ἵπποι.“
IL.17,645	Ζεῦ πάτερ ἀλλὰ σὺ ῥῦσαι ὑπ' ἠέρος υἷας Ἀχαιῶν,
IL.17,646	ποίησον δ' αἴθρην, δὸς δ' ὀφθαλμοῖσιν ἰδέσθαι:
IL.17,647	ἐν δὲ φάει καὶ ὄλεσσον, ἐπεί νύ τοι εὔαδεν οὕτως.
IL.17,648	ὣς φάτο, τὸν δὲ πατὴρ ὀλοφύρατο δάκρυ χέοντα:
IL.17,649	„αὐτίκα δ' ἠέρα μὲν σκέδασεν καὶ ἀπῶσεν ὀμίχλην,“
IL.17,650	ἠέλιος δ' ἐπέλαμψε, μάχη δ' ἐπὶ πᾶσα φαάνθη:
IL.17,651	„καὶ τότ' ἄρ' Αἴας εἶπε βοὴν ἀγαθὸν Μενέλαον:“
IL.17,652	σκέπτεο νῦν Μενέλαε διοτρεφὲς αἴ κεν ἴδηαι
IL.17,653	ζωὸν ἔτ' Ἀντίλοχον μεγαθύμου Νέστορος υἱόν,
IL.17,654	ὄτρυνον δ' Ἀχιλῆϊ δαΐφρονι θᾶσσον ἰόντα
IL.17,655	εἰπεῖν ὅττι ῥά οἱ πολὺ φίλτατος ὤλεθ' ἑταῖρος.
IL.17,656	ὣς ἔφατ', οὐδ' ἀπίθησε βοὴν ἀγαθὸς Μενέλαος,
IL.17,657	βῆ δ' ἰέναι ὥς τίς τε λέων ἀπὸ μεσσαύλοιο,
IL.17,658	„ὅς τ' ἐπεὶ ἄρ κε κάμῃσι κύνας τ' ἄνδρας τ' ἐρεθίζων,“
IL.17,659	οἵ τέ μιν οὐκ εἰῶσι βοῶν ἐκ πῖαρ ἑλέσθαι
IL.17,660	πάννυχοι ἐγρήσσοντες: ὃ δὲ κρειῶν ἐρατίζων
IL.17,661	ἰθύει, ἀλλ' οὔ τι πρήσσει: θαμέες γὰρ ἄκοντες
IL.17,662	ἀντίον ἀΐσσουσι θρασειάων ἀπὸ χειρῶν,
IL.17,663	καιόμεναί τε δεταί, τάς τε τρεῖ ἐσσύμενός περ:
IL.17,664	ἠῶθεν δ' ἀπονόσφιν ἔβη τετιηότι θυμῷ:
IL.17,665	ὣς ἀπὸ Πατρόκλοιο βοὴν ἀγαθὸς Μενέλαος
IL.17,666	ἤϊε πόλλ' ἀέκων: περὶ γὰρ δίε μή μιν Ἀχαιοὶ
IL.17,667	„ἀργαλέου πρὸ φόβοιο ἕλωρ δηΐοισι λίποιεν.“
IL.17,668	πολλὰ δὲ Μηριόνῃ τε καὶ Αἰάντεσσ' ἐπέτελλεν:
IL.17,669	Αἴαντ' Ἀργείων ἡγήτορε Μηριόνη τε
IL.17,670	νῦν τις ἐνηείης Πατροκλῆος δειλοῖο
IL.17,671	μνησάσθω: πᾶσιν γὰρ ἐπίστατο μείλιχος εἶναι
IL.17,672	ζωὸς ἐών: νῦν αὖ θάνατος καὶ μοῖρα κιχάνει.
IL.17,673	ὣς ἄρα φωνήσας ἀπέβη ξανθὸς Μενέλαος,
IL.17,674	πάντοσε παπταίνων ὥς τ' αἰετός, ὅν ῥά τέ φασιν
IL.17,675	ὀξύτατον δέρκεσθαι ὑπουρανίων πετεηνῶν,
IL.17,676	ὅν τε καὶ ὑψόθ' ἐόντα πόδας ταχὺς οὐκ ἔλαθε πτὼξ
IL.17,677	θάμνῳ ὑπ' ἀμφικόμῳ κατακείμενος, ἀλλά τ' ἐπ' αὐτῷ
IL.17,678	ἔσσυτο, καί τέ μιν ὦκα λαβὼν ἐξείλετο θυμόν.
IL.17,679	ὣς τότε σοὶ Μενέλαε διοτρεφὲς ὄσσε φαεινὼ
IL.17,680	πάντοσε δινείσθην πολέων κατὰ ἔθνος ἑταίρων,
IL.17,681	„εἴ που Νέστορος υἱὸν ἔτι ζώοντα ἴδοιτο.“
IL.17,682	τὸν δὲ μάλ' αἶψ' ἐνόησε μάχης ἐπ' ἀριστερὰ πάσης
IL.17,683	θαρσύνονθ' ἑτάρους καὶ ἐποτρύνοντα μάχεσθαι,
IL.17,684	ἀγχοῦ δ' ἱστάμενος προσέφη ξανθὸς Μενέλαος:
IL.17,685	Ἀντίλοχ' εἰ δ' ἄγε δεῦρο διοτρεφὲς ὄφρα πύθηαι
IL.17,686	λυγρῆς ἀγγελίης, ἣ μὴ ὤφελλε γενέσθαι.
IL.17,687	ἤδη μὲν σὲ καὶ αὐτὸν ὀΐομαι εἰσορόωντα
IL.17,688	γιγνώσκειν ὅτι πῆμα θεὸς Δαναοῖσι κυλίνδει,
IL.17,689	νίκη δὲ Τρώων: πέφαται δ' ὤριστος Ἀχαιῶν
IL.17,690	Πάτροκλος, μεγάλη δὲ ποθὴ Δαναοῖσι τέτυκται.
IL.17,691	ἀλλὰ σύ γ' αἶψ' Ἀχιλῆϊ θέων ἐπὶ νῆας Ἀχαιῶν
IL.17,692	εἰπεῖν, αἴ κε τάχιστα νέκυν ἐπὶ νῆα σαώσῃ
IL.17,693	γυμνόν: ἀτὰρ τά γε τεύχε' ἔχει κορυθαίολος Ἕκτωρ.
IL.17,694	ὣς ἔφατ', Ἀντίλοχος δὲ κατέστυγε μῦθον ἀκούσας:
IL.17,695	δὴν δέ μιν ἀμφασίη ἐπέων λάβε, τὼ δέ οἱ ὄσσε
IL.17,696	δακρυόφι πλῆσθεν, θαλερὴ δέ οἱ ἔσχετο φωνή.
IL.17,697	ἀλλ' οὐδ' ὧς Μενελάου ἐφημοσύνης ἀμέλησε,
IL.17,698	βῆ δὲ θέειν, τὰ δὲ τεύχε' ἀμύμονι δῶκεν ἑταίρῳ
IL.17,699	Λαοδόκῳ, ὅς οἱ σχεδὸν ἔστρεφε μώνυχας ἵππους.
IL.17,700	„τὸν μὲν δάκρυ χέοντα πόδες φέρον ἐκ πολέμοιο“
IL.17,701	Πηλεΐδῃ Ἀχιλῆϊ κακὸν ἔπος ἀγγελέοντα.
IL.17,702	„οὐδ' ἄρα σοὶ Μενέλαε διοτρεφὲς ἤθελε θυμὸσ“
IL.17,703	τειρομένοις ἑτάροισιν ἀμυνέμεν, ἔνθεν ἀπῆλθεν
IL.17,704	Ἀντίλοχος, μεγάλη δὲ ποθὴ Πυλίοισιν ἐτύχθη:
IL.17,705	„ἀλλ' ὅ γε τοῖσιν μὲν Θρασυμήδεα δῖον ἀνῆκεν,“
IL.17,706	αὐτὸς δ' αὖτ' ἐπὶ Πατρόκλῳ ἥρωϊ βεβήκει,
IL.17,707	στῆ δὲ παρ' Αἰάντεσσι θέων, εἶθαρ δὲ προσηύδα:
IL.17,708	κεῖνον μὲν δὴ νηυσὶν ἐπιπροέηκα θοῇσιν
IL.17,709	ἐλθεῖν εἰς Ἀχιλῆα πόδας ταχύν: οὐδέ μιν οἴω
IL.17,710	νῦν ἰέναι μάλα περ κεχολωμένον Ἕκτορι δίῳ:
IL.17,711	οὐ γάρ πως ἂν γυμνὸς ἐὼν Τρώεσσι μάχοιτο.
IL.17,712	ἡμεῖς δ' αὐτοί περ φραζώμεθα μῆτιν ἀρίστην,
IL.17,713	ἠμὲν ὅπως τὸν νεκρὸν ἐρύσσομεν, ἠδὲ καὶ αὐτοὶ
IL.17,714	Τρώων ἐξ ἐνοπῆς θάνατον καὶ κῆρα φύγωμεν.
IL.17,715	τὸν δ' ἠμείβετ' ἔπειτα μέγας Τελαμώνιος Αἴας:
IL.17,716	πάντα κατ' αἶσαν ἔειπες ἀγακλεὲς ὦ Μενέλαε:
IL.17,717	ἀλλὰ σὺ μὲν καὶ Μηριόνης ὑποδύντε μάλ' ὦκα
IL.17,718	νεκρὸν ἀείραντες φέρετ' ἐκ πόνου: αὐτὰρ ὄπισθε
IL.17,719	„νῶϊ μαχησόμεθα Τρωσίν τε καὶ Ἕκτορι δίῳ“
IL.17,720	ἶσον θυμὸν ἔχοντες ὁμώνυμοι, οἳ τὸ πάρος περ
IL.17,721	μίμνομεν ὀξὺν Ἄρηα παρ' ἀλλήλοισι μένοντες.
IL.17,722	ὣς ἔφαθ', οἳ δ' ἄρα νεκρὸν ἀπὸ χθονὸς ἀγκάζοντο
IL.17,723	ὕψι μάλα μεγάλως: ἐπὶ δ' ἴαχε λαὸς ὄπισθε
IL.17,724	Τρωϊκός, ὡς εἴδοντο νέκυν αἴροντας Ἀχαιούς.
IL.17,725	ἴθυσαν δὲ κύνεσσιν ἐοικότες, οἵ τ' ἐπὶ κάπρῳ
IL.17,726	βλημένῳ ἀΐξωσι πρὸ κούρων θηρητήρων:
IL.17,727	ἕως μὲν γάρ τε θέουσι διαρραῖσαι μεμαῶτες,
IL.17,728	ἀλλ' ὅτε δή ῥ' ἐν τοῖσιν ἑλίξεται ἀλκὶ πεποιθώς,
IL.17,729	ἄψ τ' ἀνεχώρησαν διά τ' ἔτρεσαν ἄλλυδις ἄλλος.
IL.17,730	ὣς Τρῶες εἷος μὲν ὁμιλαδὸν αἰὲν ἕποντο
IL.17,731	νύσσοντες ξίφεσίν τε καὶ ἔγχεσιν ἀμφιγύοισιν:
IL.17,732	ἀλλ' ὅτε δή ῥ' Αἴαντε μεταστρεφθέντε κατ' αὐτοὺς
IL.17,733	σταίησαν, τῶν δὲ τράπετο χρώς, οὐδέ τις ἔτλη
IL.17,734	πρόσσω ἀΐξας περὶ νεκροῦ δηριάασθαι.
IL.17,735	ὣς οἵ γ' ἐμμεμαῶτε νέκυν φέρον ἐκ πολέμοιο
IL.17,736	νῆας ἔπι γλαφυράς: ἐπὶ δὲ πτόλεμος τέτατό σφιν
IL.17,737	ἄγριος ἠΰτε πῦρ, τό τ' ἐπεσσύμενον πόλιν ἀνδρῶν
IL.17,738	ὄρμενον ἐξαίφνης φλεγέθει, μινύθουσι δὲ οἶκοι
IL.17,739	ἐν σέλαϊ μεγάλῳ: τὸ δ' ἐπιβρέμει ἲς ἀνέμοιο.
IL.17,740	ὣς μὲν τοῖς ἵππων τε καὶ ἀνδρῶν αἰχμητάων
IL.17,741	ἀζηχὴς ὀρυμαγδὸς ἐπήϊεν ἐρχομένοισιν:
IL.17,742	οἳ δ' ὥς θ' ἡμίονοι κρατερὸν μένος ἀμφιβαλόντες
IL.17,743	ἕλκωσ' ἐξ ὄρεος κατὰ παιπαλόεσσαν ἀταρπὸν
IL.17,744	ἢ δοκὸν ἠὲ δόρυ μέγα νήϊον: ἐν δέ τε θυμὸς
IL.17,745	τείρεθ' ὁμοῦ καμάτῳ τε καὶ ἱδρῷ σπευδόντεσσιν:
IL.17,746	ὣς οἵ γ' ἐμμεμαῶτε νέκυν φέρον. αὐτὰρ ὄπισθεν
IL.17,747	Αἴαντ' ἰσχανέτην, ὥς τε πρὼν ἰσχάνει ὕδωρ
IL.17,748	ὑλήεις πεδίοιο διαπρύσιον τετυχηκώς,
IL.17,749	ὅς τε καὶ ἰφθίμων ποταμῶν ἀλεγεινὰ ῥέεθρα
IL.17,750	ἴσχει, ἄφαρ δέ τε πᾶσι ῥόον πεδίον δὲ τίθησι
IL.17,751	πλάζων: οὐδέ τί μιν σθένεϊ ῥηγνῦσι ῥέοντες:
IL.17,752	ὣς αἰεὶ Αἴαντε μάχην ἀνέεργον ὀπίσσω
IL.17,753	Τρώων: οἳ δ' ἅμ' ἕποντο, δύω δ' ἐν τοῖσι μάλιστα
IL.17,754	Αἰνείας τ' Ἀγχισιάδης καὶ φαίδιμος Ἕκτωρ.
IL.17,755	τῶν δ' ὥς τε ψαρῶν νέφος ἔρχεται ἠὲ κολοιῶν
IL.17,756	οὖλον κεκλήγοντες, ὅτε προΐδωσιν ἰόντα
IL.17,757	κίρκον, ὅ τε σμικρῇσι φόνον φέρει ὀρνίθεσσιν,
IL.17,758	ὣς ἄρ' ὑπ' Αἰνείᾳ τε καὶ Ἕκτορι κοῦροι Ἀχαιῶν
IL.17,759	οὖλον κεκλήγοντες ἴσαν, λήθοντο δὲ χάρμης.
IL.17,760	πολλὰ δὲ τεύχεα καλὰ πέσον περί τ' ἀμφί τε τάφρον
IL.17,761	φευγόντων Δαναῶν: πολέμου δ' οὐ γίγνετ' ἐρωή.
IL.18,1	Ὣς οἳ μὲν μάρναντο δέμας πυρὸς αἰθομένοιο,
IL.18,2	Ἀντίλοχος δ' Ἀχιλῆϊ πόδας ταχὺς ἄγγελος ἦλθε.
IL.18,3	τὸν δ' εὗρε προπάροιθε νεῶν ὀρθοκραιράων
IL.18,4	τὰ φρονέοντ' ἀνὰ θυμὸν ἃ δὴ τετελεσμένα ἦεν:
IL.18,5	ὀχθήσας δ' ἄρα εἶπε πρὸς ὃν μεγαλήτορα θυμόν:
IL.18,6	ὤ μοι ἐγώ, τί τ' ἄρ' αὖτε κάρη κομόωντες Ἀχαιοὶ
IL.18,7	„νηυσὶν ἔπι κλονέονται ἀτυζόμενοι πεδίοιο;“
IL.18,8	μὴ δή μοι τελέσωσι θεοὶ κακὰ κήδεα θυμῷ,
IL.18,9	ὥς ποτέ μοι μήτηρ διεπέφραδε καί μοι ἔειπε
IL.18,10	„Μυρμιδόνων τὸν ἄριστον ἔτι ζώοντος ἐμεῖο“
IL.18,11	χερσὶν ὕπο Τρώων λείψειν φάος ἠελίοιο.
IL.18,12	ἦ μάλα δὴ τέθνηκε Μενοιτίου ἄλκιμος υἱὸς
IL.18,13	σχέτλιος: ἦ τ' ἐκέλευον ἀπωσάμενον δήϊον πῦρ
IL.18,14	ἂψ ἐπὶ νῆας ἴμεν, μηδ' Ἕκτορι ἶφι μάχεσθαι.
IL.18,15	εἷος ὃ ταῦθ' ὥρμαινε κατὰ φρένα καὶ κατὰ θυμόν,
IL.18,16	τόφρά οἱ ἐγγύθεν ἦλθεν ἀγαυοῦ Νέστορος υἱὸς
IL.18,17	δάκρυα θερμὰ χέων, φάτο δ' ἀγγελίην ἀλεγεινήν:
IL.18,18	ὤ μοι Πηλέος υἱὲ δαΐφρονος ἦ μάλα λυγρῆς
IL.18,19	πεύσεαι ἀγγελίης, ἣ μὴ ὤφελλε γενέσθαι.
IL.18,20	κεῖται Πάτροκλος, νέκυος δὲ δὴ ἀμφιμάχονται
IL.18,21	γυμνοῦ: ἀτὰρ τά γε τεύχε' ἔχει κορυθαίολος Ἕκτωρ.
IL.18,22	ὣς φάτο, τὸν δ' ἄχεος νεφέλη ἐκάλυψε μέλαινα:
IL.18,23	„ἀμφοτέρῃσι δὲ χερσὶν ἑλὼν κόνιν αἰθαλόεσσαν“
IL.18,24	χεύατο κὰκ κεφαλῆς, χαρίεν δ' ᾔσχυνε πρόσωπον:
IL.18,25	νεκταρέῳ δὲ χιτῶνι μέλαιν' ἀμφίζανε τέφρη.
IL.18,26	αὐτὸς δ' ἐν κονίῃσι μέγας μεγαλωστὶ τανυσθεὶς
IL.18,27	κεῖτο, φίλῃσι δὲ χερσὶ κόμην ᾔσχυνε δαΐζων.
IL.18,28	δμῳαὶ δ' ἃς Ἀχιλεὺς ληΐσσατο Πάτροκλός τε
IL.18,29	θυμὸν ἀκηχέμεναι μεγάλ' ἴαχον, ἐκ δὲ θύραζε
IL.18,30	ἔδραμον ἀμφ' Ἀχιλῆα δαΐφρονα, χερσὶ δὲ πᾶσαι
IL.18,31	στήθεα πεπλήγοντο, λύθεν δ' ὑπὸ γυῖα ἑκάστης.
IL.18,32	Ἀντίλοχος δ' ἑτέρωθεν ὀδύρετο δάκρυα λείβων
IL.18,33	χεῖρας ἔχων Ἀχιλῆος: ὃ δ' ἔστενε κυδάλιμον κῆρ:
IL.18,34	„δείδιε γὰρ μὴ λαιμὸν ἀπαμήσειε σιδήρῳ.“
IL.18,35	σμερδαλέον δ' ᾤμωξεν: ἄκουσε δὲ πότνια μήτηρ
IL.18,36	ἡμένη ἐν βένθεσσιν ἁλὸς παρὰ πατρὶ γέροντι,
IL.18,37	κώκυσέν τ' ἄρ' ἔπειτα: θεαὶ δέ μιν ἀμφαγέροντο
IL.18,38	πᾶσαι ὅσαι κατὰ βένθος ἁλὸς Νηρηΐδες ἦσαν.
IL.18,39	ἔνθ' ἄρ' ἔην Γλαύκη τε Θάλειά τε Κυμοδόκη τε
IL.18,40	Νησαίη Σπειώ τε Θόη θ' Ἁλίη τε βοῶπις
IL.18,41	Κυμοθόη τε καὶ Ἀκταίη καὶ Λιμνώρεια
IL.18,42	καὶ Μελίτη καὶ Ἴαιρα καὶ Ἀμφιθόη καὶ Ἀγαυὴ
IL.18,43	Δωτώ τε Πρωτώ τε Φέρουσά τε Δυναμένη τε
IL.18,44	Δεξαμένη τε καὶ Ἀμφινόμη καὶ Καλλιάνειρα
IL.18,45	Δωρὶς καὶ Πανόπη καὶ ἀγακλειτὴ Γαλάτεια
IL.18,46	Νημερτής τε καὶ Ἀψευδὴς καὶ Καλλιάνασσα:
IL.18,47	ἔνθα δ' ἔην Κλυμένη Ἰάνειρά τε καὶ Ἰάνασσα
IL.18,48	Μαῖρα καὶ Ὠρείθυια ἐϋπλόκαμός τ' Ἀμάθεια
IL.18,49	ἄλλαι θ' αἳ κατὰ βένθος ἁλὸς Νηρηΐδες ἦσαν.
IL.18,50	τῶν δὲ καὶ ἀργύφεον πλῆτο σπέος: αἳ δ' ἅμα πᾶσαι
IL.18,51	στήθεα πεπλήγοντο, Θέτις δ' ἐξῆρχε γόοιο:
IL.18,52	κλῦτε κασίγνηται Νηρηΐδες, ὄφρ' ἐῢ πᾶσαι
IL.18,53	εἴδετ' ἀκούουσαι ὅσ' ἐμῷ ἔνι κήδεα θυμῷ.
IL.18,54	ὤ μοι ἐγὼ δειλή, ὤ μοι δυσαριστοτόκεια,
IL.18,55	ἥ τ' ἐπεὶ ἂρ τέκον υἱὸν ἀμύμονά τε κρατερόν τε
IL.18,56	ἔξοχον ἡρώων: ὃ δ' ἀνέδραμεν ἔρνεϊ ἶσος:
IL.18,57	„τὸν μὲν ἐγὼ θρέψασα φυτὸν ὣς γουνῷ ἀλωῆσ“
IL.18,58	νηυσὶν ἐπιπροέηκα κορωνίσιν Ἴλιον εἴσω
IL.18,59	Τρωσὶ μαχησόμενον: τὸν δ' οὐχ ὑποδέξομαι αὖτις
IL.18,60	„οἴκαδε νοστήσαντα δόμον Πηλήϊον εἴσω.“
IL.18,61	ὄφρα δέ μοι ζώει καὶ ὁρᾷ φάος ἠελίοιο
IL.18,62	ἄχνυται, οὐδέ τί οἱ δύναμαι χραισμῆσαι ἰοῦσα.
IL.18,63	ἀλλ' εἶμ', ὄφρα ἴδωμι φίλον τέκος, ἠδ' ἐπακούσω
IL.18,64	ὅττί μιν ἵκετο πένθος ἀπὸ πτολέμοιο μένοντα.
IL.18,65	ὣς ἄρα φωνήσασα λίπε σπέος: αἳ δὲ σὺν αὐτῇ
IL.18,66	δακρυόεσσαι ἴσαν, περὶ δέ σφισι κῦμα θαλάσσης
IL.18,67	ῥήγνυτο: ταὶ δ' ὅτε δὴ Τροίην ἐρίβωλον ἵκοντο
IL.18,68	ἀκτὴν εἰσανέβαινον ἐπισχερώ, ἔνθα θαμειαὶ
IL.18,69	Μυρμιδόνων εἴρυντο νέες ταχὺν ἀμφ' Ἀχιλῆα.
IL.18,70	τῷ δὲ βαρὺ στενάχοντι παρίστατο πότνια μήτηρ,
IL.18,71	ὀξὺ δὲ κωκύσασα κάρη λάβε παιδὸς ἑοῖο,
IL.18,72	καί ῥ' ὀλοφυρομένη ἔπεα πτερόεντα προσηύδα:
IL.18,73	τέκνον τί κλαίεις; τί δέ σε φρένας ἵκετο πένθος;
IL.18,74	ἐξαύδα, μὴ κεῦθε: τὰ μὲν δή τοι τετέλεσται
IL.18,75	ἐκ Διός, ὡς ἄρα δὴ πρίν γ' εὔχεο χεῖρας ἀνασχὼν
IL.18,76	πάντας ἐπὶ πρύμνῃσιν ἀλήμεναι υἷας Ἀχαιῶν
IL.18,77	„σεῦ ἐπιδευομένους, παθέειν τ' ἀεκήλια ἔργα.“
IL.18,78	τὴν δὲ βαρὺ στενάχων προσέφη πόδας ὠκὺς Ἀχιλλεύς:
IL.18,79	μῆτερ ἐμή, τὰ μὲν ἄρ μοι Ὀλύμπιος ἐξετέλεσσεν:
IL.18,80	ἀλλὰ τί μοι τῶν ἦδος ἐπεὶ φίλος ὤλεθ' ἑταῖρος
IL.18,81	Πάτροκλος, τὸν ἐγὼ περὶ πάντων τῖον ἑταίρων
IL.18,82	ἶσον ἐμῇ κεφαλῇ; τὸν ἀπώλεσα, τεύχεα δ' Ἕκτωρ
IL.18,83	δῃώσας ἀπέδυσε πελώρια θαῦμα ἰδέσθαι
IL.18,84	καλά: τὰ μὲν Πηλῆϊ θεοὶ δόσαν ἀγλαὰ δῶρα
IL.18,85	ἤματι τῷ ὅτε σε βροτοῦ ἀνέρος ἔμβαλον εὐνῇ.
IL.18,86	αἴθ' ὄφελες σὺ μὲν αὖθι μετ' ἀθανάτῃς ἁλίῃσι
IL.18,87	ναίειν, Πηλεὺς δὲ θνητὴν ἀγαγέσθαι ἄκοιτιν.
IL.18,88	νῦν δ' ἵνα καὶ σοὶ πένθος ἐνὶ φρεσὶ μυρίον εἴη
IL.18,89	παιδὸς ἀποφθιμένοιο, τὸν οὐχ ὑποδέξεαι αὖτις
IL.18,90	„οἴκαδε νοστήσαντ', ἐπεὶ οὐδ' ἐμὲ θυμὸς ἄνωγε“
IL.18,91	ζώειν οὐδ' ἄνδρεσσι μετέμμεναι, αἴ κε μὴ Ἕκτωρ
IL.18,92	πρῶτος ἐμῷ ὑπὸ δουρὶ τυπεὶς ἀπὸ θυμὸν ὀλέσσῃ,
IL.18,93	„Πατρόκλοιο δ' ἕλωρα Μενοιτιάδεω ἀποτίσῃ.“
IL.18,94	τὸν δ' αὖτε προσέειπε Θέτις κατὰ δάκρυ χέουσα:
IL.18,95	ὠκύμορος δή μοι τέκος ἔσσεαι, οἷ' ἀγορεύεις:
IL.18,96	αὐτίκα γάρ τοι ἔπειτα μεθ' Ἕκτορα πότμος ἑτοῖμος.
IL.18,97	τὴν δὲ μέγ' ὀχθήσας προσέφη πόδας ὠκὺς Ἀχιλλεύς:
IL.18,98	αὐτίκα τεθναίην, ἐπεὶ οὐκ ἄρ' ἔμελλον ἑταίρῳ
IL.18,99	κτεινομένῳ ἐπαμῦναι: ὃ μὲν μάλα τηλόθι πάτρης
IL.18,100	ἔφθιτ', ἐμεῖο δὲ δῆσεν ἀρῆς ἀλκτῆρα γενέσθαι.
IL.18,101	νῦν δ' ἐπεὶ οὐ νέομαί γε φίλην ἐς πατρίδα γαῖαν,
IL.18,102	οὐδέ τι Πατρόκλῳ γενόμην φάος οὐδ' ἑτάροισι
IL.18,103	„τοῖς ἄλλοις, οἳ δὴ πολέες δάμεν Ἕκτορι δίῳ,“
IL.18,104	ἀλλ' ἧμαι παρὰ νηυσὶν ἐτώσιον ἄχθος ἀρούρης,
IL.18,105	τοῖος ἐὼν οἷος οὔ τις Ἀχαιῶν χαλκοχιτώνων
IL.18,106	ἐν πολέμῳ: ἀγορῇ δέ τ' ἀμείνονές εἰσι καὶ ἄλλοι.
IL.18,107	ὡς ἔρις ἔκ τε θεῶν ἔκ τ' ἀνθρώπων ἀπόλοιτο
IL.18,108	καὶ χόλος, ὅς τ' ἐφέηκε πολύφρονά περ χαλεπῆναι,
IL.18,109	ὅς τε πολὺ γλυκίων μέλιτος καταλειβομένοιο
IL.18,110	ἀνδρῶν ἐν στήθεσσιν ἀέξεται ἠΰτε καπνός:
IL.18,111	ὡς ἐμὲ νῦν ἐχόλωσεν ἄναξ ἀνδρῶν Ἀγαμέμνων.
IL.18,112	ἀλλὰ τὰ μὲν προτετύχθαι ἐάσομεν ἀχνύμενοί περ,
IL.18,113	θυμὸν ἐνὶ στήθεσσι φίλον δαμάσαντες ἀνάγκῃ:
IL.18,114	νῦν δ' εἶμ' ὄφρα φίλης κεφαλῆς ὀλετῆρα κιχείω
IL.18,115	Ἕκτορα: κῆρα δ' ἐγὼ τότε δέξομαι ὁππότε κεν δὴ
IL.18,116	Ζεὺς ἐθέλῃ τελέσαι ἠδ' ἀθάνατοι θεοὶ ἄλλοι.
IL.18,117	„οὐδὲ γὰρ οὐδὲ βίη Ἡρακλῆος φύγε κῆρα,“
IL.18,118	ὅς περ φίλτατος ἔσκε Διὶ Κρονίωνι ἄνακτι:
IL.18,119	ἀλλά ἑ μοῖρα δάμασσε καὶ ἀργαλέος χόλος Ἥρης.
IL.18,120	ὣς καὶ ἐγών, εἰ δή μοι ὁμοίη μοῖρα τέτυκται,
IL.18,121	κείσομ' ἐπεί κε θάνω: νῦν δὲ κλέος ἐσθλὸν ἀροίμην,
IL.18,122	καί τινα Τρωϊάδων καὶ Δαρδανίδων βαθυκόλπων
IL.18,123	ἀμφοτέρῃσιν χερσὶ παρειάων ἁπαλάων
IL.18,124	δάκρυ' ὀμορξαμένην ἁδινὸν στοναχῆσαι ἐφείην,
IL.18,125	„γνοῖεν δ' ὡς δὴ δηρὸν ἐγὼ πολέμοιο πέπαυμαι:“
IL.18,126	μὴ δέ μ' ἔρυκε μάχης φιλέουσά περ: οὐδέ με πείσεις.
IL.18,127	τὸν δ' ἠμείβετ' ἔπειτα θεὰ Θέτις ἀργυρόπεζα:
IL.18,128	ναὶ δὴ ταῦτά γε τέκνον ἐτήτυμον οὐ κακόν ἐστι
IL.18,129	τειρομένοις ἑτάροισιν ἀμυνέμεν αἰπὺν ὄλεθρον.
IL.18,130	„ἀλλά τοι ἔντεα καλὰ μετὰ Τρώεσσιν ἔχονται“
IL.18,131	χάλκεα μαρμαίροντα: τὰ μὲν κορυθαίολος Ἕκτωρ
IL.18,132	αὐτὸς ἔχων ὤμοισιν ἀγάλλεται: οὐδέ ἕ φημι
IL.18,133	δηρὸν ἐπαγλαϊεῖσθαι, ἐπεὶ φόνος ἐγγύθεν αὐτῷ.
IL.18,134	ἀλλὰ σὺ μὲν μή πω καταδύσεο μῶλον Ἄρηος
IL.18,135	πρίν γ' ἐμὲ δεῦρ' ἐλθοῦσαν ἐν ὀφθαλμοῖσιν ἴδηαι:
IL.18,136	„ἠῶθεν γὰρ νεῦμαι ἅμ' ἠελίῳ ἀνιόντι“
IL.18,137	τεύχεα καλὰ φέρουσα παρ' Ἡφαίστοιο ἄνακτος.
IL.18,138	ὣς ἄρα φωνήσασα πάλιν τράπεθ' υἷος ἑοῖο,
IL.18,139	καὶ στρεφθεῖσ' ἁλίῃσι κασιγνήτῃσι μετηύδα:
IL.18,140	ὑμεῖς μὲν νῦν δῦτε θαλάσσης εὐρέα κόλπον
IL.18,141	ὀψόμεναί τε γέρονθ' ἅλιον καὶ δώματα πατρός,
IL.18,142	καί οἱ πάντ' ἀγορεύσατ': ἐγὼ δ' ἐς μακρὸν Ὄλυμπον
IL.18,143	εἶμι παρ' Ἥφαιστον κλυτοτέχνην, αἴ κ' ἐθέλῃσιν
IL.18,144	υἱεῖ ἐμῷ δόμεναι κλυτὰ τεύχεα παμφανόωντα.
IL.18,145	ὣς ἔφαθ', αἳ δ' ὑπὸ κῦμα θαλάσσης αὐτίκ' ἔδυσαν:
IL.18,146	ἣ δ' αὖτ' Οὔλυμπον δὲ θεὰ Θέτις ἀργυρόπεζα
IL.18,147	ἤϊεν ὄφρα φίλῳ παιδὶ κλυτὰ τεύχε' ἐνείκαι.
IL.18,148	„τὴν μὲν ἄρ' Οὔλυμπον δὲ πόδες φέρον: αὐτὰρ Ἀχαιοὶ“
IL.18,149	θεσπεσίῳ ἀλαλητῷ ὑφ' Ἕκτορος ἀνδροφόνοιο
IL.18,150	φεύγοντες νῆάς τε καὶ Ἑλλήσποντον ἵκοντο.
IL.18,151	οὐδέ κε Πάτροκλόν περ ἐϋκνήμιδες Ἀχαιοὶ
IL.18,152	ἐκ βελέων ἐρύσαντο νέκυν θεράποντ' Ἀχιλῆος:
IL.18,153	αὖτις γὰρ δὴ τόν γε κίχον λαός τε καὶ ἵπποι
IL.18,154	Ἕκτωρ τε Πριάμοιο πάϊς φλογὶ εἴκελος ἀλκήν.
IL.18,155	τρὶς μέν μιν μετόπισθε ποδῶν λάβε φαίδιμος Ἕκτωρ
IL.18,156	ἑλκέμεναι μεμαώς, μέγα δὲ Τρώεσσιν ὁμόκλα:
IL.18,157	τρὶς δὲ δύ' Αἴαντες θοῦριν ἐπιειμένοι ἀλκὴν
IL.18,158	νεκροῦ ἀπεστυφέλιξαν: ὃ δ' ἔμπεδον ἀλκὶ πεποιθὼς
IL.18,159	ἄλλοτ' ἐπαΐξασκε κατὰ μόθον, ἄλλοτε δ' αὖτε
IL.18,160	στάσκε μέγα ἰάχων: ὀπίσω δ' οὐ χάζετο πάμπαν.
IL.18,161	„ὡς δ' ἀπὸ σώματος οὔ τι λέοντ' αἴθωνα δύνανται“
IL.18,162	ποιμένες ἄγραυλοι μέγα πεινάοντα δίεσθαι,
IL.18,163	ὥς ῥα τὸν οὐκ ἐδύναντο δύω Αἴαντε κορυστὰ
IL.18,164	Ἕκτορα Πριαμίδην ἀπὸ νεκροῦ δειδίξασθαι.
IL.18,165	καί νύ κεν εἴρυσσέν τε καὶ ἄσπετον ἤρατο κῦδος,
IL.18,166	εἰ μὴ Πηλεΐωνι ποδήνεμος ὠκέα Ἶρις
IL.18,167	ἄγγελος ἦλθε θέουσ' ἀπ' Ὀλύμπου θωρήσσεσθαι
IL.18,168	κρύβδα Διὸς ἄλλων τε θεῶν: πρὸ γὰρ ἧκέ μιν Ἥρη.
IL.18,169	ἀγχοῦ δ' ἱσταμένη ἔπεα πτερόεντα προσηύδα:
IL.18,170	ὄρσεο Πηλεΐδη, πάντων ἐκπαγλότατ' ἀνδρῶν:
IL.18,171	Πατρόκλῳ ἐπάμυνον, οὗ εἵνεκα φύλοπις αἰνὴ
IL.18,172	ἕστηκε πρὸ νεῶν: οἳ δ' ἀλλήλους ὀλέκουσιν
IL.18,173	οἳ μὲν ἀμυνόμενοι νέκυος πέρι τεθνηῶτος,
IL.18,174	οἳ δὲ ἐρύσσασθαι ποτὶ Ἴλιον ἠνεμόεσσαν
IL.18,175	Τρῶες ἐπιθύουσι: μάλιστα δὲ φαίδιμος Ἕκτωρ
IL.18,176	ἑλκέμεναι μέμονεν: κεφαλὴν δέ ἑ θυμὸς ἄνωγε
IL.18,177	πῆξαι ἀνὰ σκολόπεσσι ταμόνθ' ἁπαλῆς ἀπὸ δειρῆς.
IL.18,178	ἀλλ' ἄνα μηδ' ἔτι κεῖσο: σέβας δέ σε θυμὸν ἱκέσθω
IL.18,179	Πάτροκλον Τρῳῇσι κυσὶν μέλπηθρα γενέσθαι:
IL.18,180	σοὶ λώβη, αἴ κέν τι νέκυς ᾐσχυμμένος ἔλθῃ.
IL.18,181	τὴν δ' ἠμείβετ' ἔπειτα ποδάρκης δῖος Ἀχιλλεύς:
IL.18,182	Ἶρι θεὰ τίς γάρ σε θεῶν ἐμοὶ ἄγγελον ἧκε;
IL.18,183	τὸν δ' αὖτε προσέειπε ποδήνεμος ὠκέα Ἶρις:
IL.18,184	Ἥρη με προέηκε Διὸς κυδρὴ παράκοιτις:
IL.18,185	οὐδ' οἶδε Κρονίδης ὑψίζυγος οὐδέ τις ἄλλος
IL.18,186	„ἀθανάτων, οἳ Ὄλυμπον ἀγάννιφον ἀμφινέμονται.“
IL.18,187	τὴν δ' ἀπαμειβόμενος προσέφη πόδας ὠκὺς Ἀχιλλεύς:
IL.18,188	πῶς τὰρ ἴω μετὰ μῶλον; ἔχουσι δὲ τεύχε' ἐκεῖνοι:
IL.18,189	μήτηρ δ' οὔ με φίλη πρίν γ' εἴα θωρήσσεσθαι
IL.18,190	πρίν γ' αὐτὴν ἐλθοῦσαν ἐν ὀφθαλμοῖσιν ἴδωμαι:
IL.18,191	„στεῦτο γὰρ Ἡφαίστοιο πάρ' οἰσέμεν ἔντεα καλά.“
IL.18,192	ἄλλου δ' οὔ τευ οἶδα τεῦ ἂν κλυτὰ τεύχεα δύω,
IL.18,193	εἰ μὴ Αἴαντός γε σάκος Τελαμωνιάδαο.
IL.18,194	ἀλλὰ καὶ αὐτὸς ὅ γ' ἔλπομ' ἐνὶ πρώτοισιν ὁμιλεῖ
IL.18,195	ἔγχεϊ δηϊόων περὶ Πατρόκλοιο θανόντος.
IL.18,196	τὸν δ' αὖτε προσέειπε ποδήνεμος ὠκέα Ἶρις:
IL.18,197	„εὖ νυ καὶ ἡμεῖς ἴδμεν ὅ τοι κλυτὰ τεύχε' ἔχονται:“
IL.18,198	ἀλλ' αὔτως ἐπὶ τάφρον ἰὼν Τρώεσσι φάνηθι,
IL.18,199	αἴ κέ σ' ὑποδείσαντες ἀπόσχωνται πολέμοιο
IL.18,200	Τρῶες, ἀναπνεύσωσι δ' ἀρήϊοι υἷες Ἀχαιῶν
IL.18,201	τειρόμενοι: ὀλίγη δέ τ' ἀνάπνευσις πολέμοιο.
IL.18,202	ἣ μὲν ἄρ' ὣς εἰποῦσ' ἀπέβη πόδας ὠκέα Ἶρις,
IL.18,203	αὐτὰρ Ἀχιλλεὺς ὦρτο Διῒ φίλος: ἀμφὶ δ' Ἀθήνη
IL.18,204	ὤμοις ἰφθίμοισι βάλ' αἰγίδα θυσσανόεσσαν,
IL.18,205	ἀμφὶ δέ οἱ κεφαλῇ νέφος ἔστεφε δῖα θεάων
IL.18,206	χρύσεον, ἐκ δ' αὐτοῦ δαῖε φλόγα παμφανόωσαν.
IL.18,207	ὡς δ' ὅτε καπνὸς ἰὼν ἐξ ἄστεος αἰθέρ' ἵκηται
IL.18,208	τηλόθεν ἐκ νήσου, τὴν δήϊοι ἀμφιμάχωνται,
IL.18,209	οἵ τε πανημέριοι στυγερῷ κρίνονται Ἄρηϊ
IL.18,210	ἄστεος ἐκ σφετέρου: ἅμα δ' ἠελίῳ καταδύντι
IL.18,211	πυρσοί τε φλεγέθουσιν ἐπήτριμοι, ὑψόσε δ' αὐγὴ
IL.18,212	γίγνεται ἀΐσσουσα περικτιόνεσσιν ἰδέσθαι,
IL.18,213	αἴ κέν πως σὺν νηυσὶν ἄρεω ἀλκτῆρες ἵκωνται:
IL.18,214	ὣς ἀπ' Ἀχιλλῆος κεφαλῆς σέλας αἰθέρ' ἵκανε:
IL.18,215	στῆ δ' ἐπὶ τάφρον ἰὼν ἀπὸ τείχεος, οὐδ' ἐς Ἀχαιοὺς
IL.18,216	μίσγετο: μητρὸς γὰρ πυκινὴν ὠπίζετ' ἐφετμήν.
IL.18,217	ἔνθα στὰς ἤϋσ', ἀπάτερθε δὲ Παλλὰς Ἀθήνη
IL.18,218	φθέγξατ': ἀτὰρ Τρώεσσιν ἐν ἄσπετον ὦρσε κυδοιμόν.
IL.18,219	ὡς δ' ὅτ' ἀριζήλη φωνή, ὅτε τ' ἴαχε σάλπιγξ
IL.18,220	ἄστυ περιπλομένων δηΐων ὕπο θυμοραϊστέων,
IL.18,221	ὣς τότ' ἀριζήλη φωνὴ γένετ' Αἰακίδαο.
IL.18,222	„οἳ δ' ὡς οὖν ἄϊον ὄπα χάλκεον Αἰακίδαο,“
IL.18,223	πᾶσιν ὀρίνθη θυμός: ἀτὰρ καλλίτριχες ἵπποι
IL.18,224	ἂψ ὄχεα τρόπεον: ὄσσοντο γὰρ ἄλγεα θυμῷ.
IL.18,225	ἡνίοχοι δ' ἔκπληγεν, ἐπεὶ ἴδον ἀκάματον πῦρ
IL.18,226	δεινὸν ὑπὲρ κεφαλῆς μεγαθύμου Πηλεΐωνος
IL.18,227	δαιόμενον: τὸ δὲ δαῖε θεὰ γλαυκῶπις Ἀθήνη.
IL.18,228	τρὶς μὲν ὑπὲρ τάφρου μεγάλ' ἴαχε δῖος Ἀχιλλεύς,
IL.18,229	τρὶς δὲ κυκήθησαν Τρῶες κλειτοί τ' ἐπίκουροι.
IL.18,230	ἔνθα δὲ καὶ τότ' ὄλοντο δυώδεκα φῶτες ἄριστοι
IL.18,231	ἀμφὶ σφοῖς ὀχέεσσι καὶ ἔγχεσιν. αὐτὰρ Ἀχαιοὶ
IL.18,232	ἀσπασίως Πάτροκλον ὑπ' ἐκ βελέων ἐρύσαντες
IL.18,233	κάτθεσαν ἐν λεχέεσσι: φίλοι δ' ἀμφέσταν ἑταῖροι
IL.18,234	μυρόμενοι: μετὰ δέ σφι ποδώκης εἵπετ' Ἀχιλλεὺς
IL.18,235	δάκρυα θερμὰ χέων, ἐπεὶ εἴσιδε πιστὸν ἑταῖρον
IL.18,236	„κείμενον ἐν φέρτρῳ δεδαϊγμένον ὀξέϊ χαλκῷ,“
IL.18,237	τόν ῥ' ἤτοι μὲν ἔπεμπε σὺν ἵπποισιν καὶ ὄχεσφιν
IL.18,238	ἐς πόλεμον, οὐδ' αὖτις ἐδέξατο νοστήσαντα.
IL.18,239	„ἠέλιον δ' ἀκάμαντα βοῶπις πότνια Ἥρη“
IL.18,240	πέμψεν ἐπ' Ὠκεανοῖο ῥοὰς ἀέκοντα νέεσθαι:
IL.18,241	ἠέλιος μὲν ἔδυ, παύσαντο δὲ δῖοι Ἀχαιοὶ
IL.18,242	φυλόπιδος κρατερῆς καὶ ὁμοιΐου πολέμοιο.
IL.18,243	τρῶες δ' αὖθ' ἑτέρωθεν ἀπὸ κρατερῆς ὑσμίνης
IL.18,244	χωρήσαντες ἔλυσαν ὑφ' ἅρμασιν ὠκέας ἵππους,
IL.18,245	ἐς δ' ἀγορὴν ἀγέροντο πάρος δόρποιο μέδεσθαι.
IL.18,246	ὀρθῶν δ' ἑσταότων ἀγορὴ γένετ', οὐδέ τις ἔτλη
IL.18,247	ἕζεσθαι: πάντας γὰρ ἔχε τρόμος, οὕνεκ' Ἀχιλλεὺς
IL.18,248	ἐξεφάνη, δηρὸν δὲ μάχης ἐπέπαυτ' ἀλεγεινῆς.
IL.18,249	τοῖσι δὲ Πουλυδάμας πεπνυμένος ἦρχ' ἀγορεύειν
IL.18,250	Πανθοΐδης: ὃ γὰρ οἶος ὅρα πρόσσω καὶ ὀπίσσω:
IL.18,251	Ἕκτορι δ' ἦεν ἑταῖρος, ἰῇ δ' ἐν νυκτὶ γένοντο,
IL.18,252	ἀλλ' ὃ μὲν ἂρ μύθοισιν, ὃ δ' ἔγχεϊ πολλὸν ἐνίκα:
IL.18,253	ὅ σφιν ἐΰφρονέων ἀγορήσατο καὶ μετέειπεν:
IL.18,254	ἀμφὶ μάλα φράζεσθε φίλοι: κέλομαι γὰρ ἔγωγε
IL.18,255	ἄστυδε νῦν ἰέναι, μὴ μίμνειν ἠῶ δῖαν
IL.18,256	ἐν πεδίῳ παρὰ νηυσίν: ἑκὰς δ' ἀπὸ τείχεός εἰμεν.
IL.18,257	ὄφρα μὲν οὗτος ἀνὴρ Ἀγαμέμνονι μήνιε δίῳ
IL.18,258	τόφρα δὲ ῥηΐτεροι πολεμίζειν ἦσαν Ἀχαιοί:
IL.18,259	χαίρεσκον γὰρ ἔγωγε θοῇς ἐπὶ νηυσὶν ἰαύων
IL.18,260	ἐλπόμενος νῆας αἱρησέμεν ἀμφιελίσσας.
IL.18,261	νῦν δ' αἰνῶς δείδοικα ποδώκεα Πηλεΐωνα:
IL.18,262	οἷος κείνου θυμὸς ὑπέρβιος, οὐκ ἐθελήσει
IL.18,263	μίμνειν ἐν πεδίῳ, ὅθι περ Τρῶες καὶ Ἀχαιοὶ
IL.18,264	ἐν μέσῳ ἀμφότεροι μένος Ἄρηος δατέονται,
IL.18,265	„ἀλλὰ περὶ πτόλιός τε μαχήσεται ἠδὲ γυναικῶν.“
IL.18,266	ἀλλ' ἴομεν προτὶ ἄστυ, πίθεσθέ μοι: ὧδε γὰρ ἔσται:
IL.18,267	νῦν μὲν νὺξ ἀπέπαυσε ποδώκεα Πηλεΐωνα
IL.18,268	ἀμβροσίη: εἰ δ' ἄμμε κιχήσεται ἐνθάδ' ἐόντας
IL.18,269	αὔριον ὁρμηθεὶς σὺν τεύχεσιν, εὖ νύ τις αὐτὸν
IL.18,270	γνώσεται: ἀσπασίως γὰρ ἀφίξεται Ἴλιον ἱρὴν
IL.18,271	ὅς κε φύγῃ, πολλοὺς δὲ κύνες καὶ γῦπες ἔδονται
IL.18,272	„Τρώων: αἲ γὰρ δή μοι ἀπ' οὔατος ὧδε γένοιτο.“
IL.18,273	εἰ δ' ἂν ἐμοῖς ἐπέεσσι πιθώμεθα κηδόμενοί περ,
IL.18,274	„νύκτα μὲν εἰν ἀγορῇ σθένος ἕξομεν, ἄστυ δὲ πύργοι“
IL.18,275	ὑψηλαί τε πύλαι σανίδες τ' ἐπὶ τῇς ἀραρυῖαι
IL.18,276	μακραὶ ἐΰξεστοι ἐζευγμέναι εἰρύσσονται:
IL.18,277	πρῶϊ δ' ὑπηοῖοι σὺν τεύχεσι θωρηχθέντες
IL.18,278	στησόμεθ' ἂμ πύργους: τῷ δ' ἄλγιον, αἴ κ' ἐθέλῃσιν
IL.18,279	ἐλθὼν ἐκ νηῶν περὶ τείχεος ἄμμι μάχεσθαι.
IL.18,280	ἂψ πάλιν εἶσ' ἐπὶ νῆας, ἐπεί κ' ἐριαύχενας ἵππους
IL.18,281	παντοίου δρόμου ἄσῃ ὑπὸ πτόλιν ἠλασκάζων:
IL.18,282	εἴσω δ' οὔ μιν θυμὸς ἐφορμηθῆναι ἐάσει,
IL.18,283	„οὐδέ ποτ' ἐκπέρσει: πρίν μιν κύνες ἀργοὶ ἔδονται.“
IL.18,284	τὸν δ' ἄρ' ὑπόδρα ἰδὼν προσέφη κορυθαίολος Ἕκτωρ:
IL.18,285	Πουλυδάμα σὺ μὲν οὐκέτ' ἐμοὶ φίλα ταῦτ' ἀγορεύεις,
IL.18,286	ὃς κέλεαι κατὰ ἄστυ ἀλήμεναι αὖτις ἰόντας.
IL.18,287	ἦ οὔ πω κεκόρησθε ἐελμένοι ἔνδοθι πύργων;
IL.18,288	πρὶν μὲν γὰρ Πριάμοιο πόλιν μέροπες ἄνθρωποι
IL.18,289	πάντες μυθέσκοντο πολύχρυσον πολύχαλκον:
IL.18,290	νῦν δὲ δὴ ἐξαπόλωλε δόμων κειμήλια καλά,
IL.18,291	„πολλὰ δὲ δὴ Φρυγίην καὶ Μῃονίην ἐρατεινὴν“
IL.18,292	κτήματα περνάμεν' ἵκει, ἐπεὶ μέγας ὠδύσατο Ζεύς.
IL.18,293	νῦν δ' ὅτε πέρ μοι ἔδωκε Κρόνου πάϊς ἀγκυλομήτεω
IL.18,294	κῦδος ἀρέσθ' ἐπὶ νηυσί, θαλάσσῃ τ' ἔλσαι Ἀχαιούς,
IL.18,295	νήπιε μηκέτι ταῦτα νοήματα φαῖν' ἐνὶ δήμῳ:
IL.18,296	οὐ γάρ τις Τρώων ἐπιπείσεται: οὐ γὰρ ἐάσω.
IL.18,297	ἀλλ' ἄγεθ' ὡς ἂν ἐγὼ εἴπω, πειθώμεθα πάντες.
IL.18,298	νῦν μὲν δόρπον ἕλεσθε κατὰ στρατὸν ἐν τελέεσσι,
IL.18,299	καὶ φυλακῆς μνήσασθε, καὶ ἐγρήγορθε ἕκαστος:
IL.18,300	Τρώων δ' ὃς κτεάτεσσιν ὑπερφιάλως ἀνιάζει,
IL.18,301	συλλέξας λαοῖσι δότω καταδημοβορῆσαι:
IL.18,302	τῶν τινὰ βέλτερόν ἐστιν ἐπαυρέμεν ἤ περ Ἀχαιούς.
IL.18,303	πρῶϊ δ' ὑπηοῖοι σὺν τεύχεσι θωρηχθέντες
IL.18,304	νηυσὶν ἔπι γλαφυρῇσιν ἐγείρομεν ὀξὺν Ἄρηα.
IL.18,305	εἰ δ' ἐτεὸν παρὰ ναῦφιν ἀνέστη δῖος Ἀχιλλεύς,
IL.18,306	ἄλγιον αἴ κ' ἐθέλῃσι τῷ ἔσσεται: οὔ μιν ἔγωγε
IL.18,307	φεύξομαι ἐκ πολέμοιο δυσηχέος, ἀλλὰ μάλ' ἄντην
IL.18,308	στήσομαι, ἤ κε φέρῃσι μέγα κράτος, ἦ κε φεροίμην.
IL.18,309	ξυνὸς Ἐνυάλιος, καί τε κτανέοντα κατέκτα.
IL.18,310	ὣς Ἕκτωρ ἀγόρευ', ἐπὶ δὲ Τρῶες κελάδησαν
IL.18,311	νήπιοι: ἐκ γάρ σφεων φρένας εἵλετο Παλλὰς Ἀθήνη.
IL.18,312	Ἕκτορι μὲν γὰρ ἐπῄνησαν κακὰ μητιόωντι,
IL.18,313	Πουλυδάμαντι δ' ἄρ' οὔ τις ὃς ἐσθλὴν φράζετο βουλήν.
IL.18,314	δόρπον ἔπειθ' εἵλοντο κατὰ στρατόν: αὐτὰρ Ἀχαιοὶ
IL.18,315	παννύχιοι Πάτροκλον ἀνεστενάχοντο γοῶντες.
IL.18,316	τοῖσι δὲ Πηλεΐδης ἁδινοῦ ἐξῆρχε γόοιο
IL.18,317	χεῖρας ἐπ' ἀνδροφόνους θέμενος στήθεσσιν ἑταίρου
IL.18,318	πυκνὰ μάλα στενάχων ὥς τε λὶς ἠϋγένειος,
IL.18,319	„ᾧ ῥά θ' ὑπὸ σκύμνους ἐλαφηβόλος ἁρπάσῃ ἀνὴρ“
IL.18,320	ὕλης ἐκ πυκινῆς: ὃ δέ τ' ἄχνυται ὕστερος ἐλθών,
IL.18,321	πολλὰ δέ τ' ἄγκε ἐπῆλθε μετ' ἀνέρος ἴχνι' ἐρευνῶν
IL.18,322	εἴ ποθεν ἐξεύροι: μάλα γὰρ δριμὺς χόλος αἱρεῖ:
IL.18,323	ὣς ὃ βαρὺ στενάχων μετεφώνεε Μυρμιδόνεσσιν:
IL.18,324	ὢ πόποι ἦ ῥ' ἅλιον ἔπος ἔκβαλον ἤματι κείνῳ
IL.18,325	θαρσύνων ἥρωα Μενοίτιον ἐν μεγάροισι:
IL.18,326	φῆν δέ οἱ εἰς Ὀπόεντα περικλυτὸν υἱὸν ἀπάξειν
IL.18,327	Ἴλιον ἐκπέρσαντα, λαχόντα τε ληΐδος αἶσαν.
IL.18,328	ἀλλ' οὐ Ζεὺς ἄνδρεσσι νοήματα πάντα τελευτᾷ:
IL.18,329	ἄμφω γὰρ πέπρωται ὁμοίην γαῖαν ἐρεῦσαι
IL.18,330	αὐτοῦ ἐνὶ Τροίῃ, ἐπεὶ οὐδ' ἐμὲ νοστήσαντα
IL.18,331	δέξεται ἐν μεγάροισι γέρων ἱππηλάτα Πηλεὺς
IL.18,332	„οὐδὲ Θέτις μήτηρ, ἀλλ' αὐτοῦ γαῖα καθέξει.“
IL.18,333	νῦν δ' ἐπεὶ οὖν Πάτροκλε σεῦ ὕστερος εἶμ' ὑπὸ γαῖαν,
IL.18,334	οὔ σε πρὶν κτεριῶ πρίν γ' Ἕκτορος ἐνθάδ' ἐνεῖκαι
IL.18,335	τεύχεα καὶ κεφαλὴν μεγαθύμου σοῖο φονῆος:
IL.18,336	δώδεκα δὲ προπάροιθε πυρῆς ἀποδειροτομήσω
IL.18,337	Τρώων ἀγλαὰ τέκνα σέθεν κταμένοιο χολωθείς.
IL.18,338	τόφρα δέ μοι παρὰ νηυσὶ κορωνίσι κείσεαι αὔτως,
IL.18,339	ἀμφὶ δὲ σὲ Τρῳαὶ καὶ Δαρδανίδες βαθύκολποι
IL.18,340	κλαύσονται νύκτάς τε καὶ ἤματα δάκρυ χέουσαι,
IL.18,341	τὰς αὐτοὶ καμόμεσθα βίηφί τε δουρί τε μακρῷ
IL.18,342	πιείρας πέρθοντε πόλεις μερόπων ἀνθρώπων.
IL.18,343	ὣς εἰπὼν ἑτάροισιν ἐκέκλετο δῖος Ἀχιλλεὺς
IL.18,344	ἀμφὶ πυρὶ στῆσαι τρίποδα μέγαν, ὄφρα τάχιστα
IL.18,345	Πάτροκλον λούσειαν ἄπο βρότον αἱματόεντα.
IL.18,346	οἳ δὲ λοετροχόον τρίποδ' ἵστασαν ἐν πυρὶ κηλέῳ,
IL.18,347	ἐν δ' ἄρ' ὕδωρ ἔχεαν, ὑπὸ δὲ ξύλα δαῖον ἑλόντες.
IL.18,348	γάστρην μὲν τρίποδος πῦρ ἄμφεπε, θέρμετο δ' ὕδωρ:
IL.18,349	αὐτὰρ ἐπεὶ δὴ ζέσσεν ὕδωρ ἐνὶ ἤνοπι χαλκῷ,
IL.18,350	καὶ τότε δὴ λοῦσάν τε καὶ ἤλειψαν λίπ' ἐλαίῳ,
IL.18,351	„ἐν δ' ὠτειλὰς πλῆσαν ἀλείφατος ἐννεώροιο:“
IL.18,352	„ἐν λεχέεσσι δὲ θέντες ἑανῷ λιτὶ κάλυψαν“
IL.18,353	ἐς πόδας ἐκ κεφαλῆς, καθύπερθε δὲ φάρεϊ λευκῷ.
IL.18,354	παννύχιοι μὲν ἔπειτα πόδας ταχὺν ἀμφ' Ἀχιλῆα
IL.18,355	Μυρμιδόνες Πάτροκλον ἀνεστενάχοντο γοῶντες:
IL.18,356	„Ζεὺς δ' Ἥρην προσέειπε κασιγνήτην ἄλοχόν τε:“
IL.18,357	ἔπρηξας καὶ ἔπειτα βοῶπις πότνια Ἥρη
IL.18,358	ἀνστήσασ' Ἀχιλῆα πόδας ταχύν: ἦ ῥά νυ σεῖο
IL.18,359	ἐξ αὐτῆς ἐγένοντο κάρη κομόωντες Ἀχαιοί.
IL.18,360	τὸν δ' ἠμείβετ' ἔπειτα βοῶπις πότνια Ἥρη:
IL.18,361	αἰνότατε Κρονίδη ποῖον τὸν μῦθον ἔειπες.
IL.18,362	καὶ μὲν δή πού τις μέλλει βροτὸς ἀνδρὶ τελέσσαι,
IL.18,363	ὅς περ θνητός τ' ἐστὶ καὶ οὐ τόσα μήδεα οἶδε:
IL.18,364	πῶς δὴ ἔγωγ', ἥ φημι θεάων ἔμμεν ἀρίστη,
IL.18,365	ἀμφότερον γενεῇ τε καὶ οὕνεκα σὴ παράκοιτις
IL.18,366	κέκλημαι, σὺ δὲ πᾶσι μετ' ἀθανάτοισιν ἀνάσσεις,
IL.18,367	οὐκ ὄφελον Τρώεσσι κοτεσσαμένη κακὰ ῥάψαι;
IL.18,368	ὣς οἳ μὲν τοιαῦτα πρὸς ἀλλήλους ἀγόρευον:
IL.18,369	Ἡφαίστου δ' ἵκανε δόμον Θέτις ἀργυρόπεζα
IL.18,370	ἄφθιτον ἀστερόεντα μεταπρεπέ' ἀθανάτοισι
IL.18,371	χάλκεον, ὅν ῥ' αὐτὸς ποιήσατο κυλλοποδίων.
IL.18,372	τὸν δ' εὗρ' ἱδρώοντα ἑλισσόμενον περὶ φύσας
IL.18,373	„σπεύδοντα: τρίποδας γὰρ ἐείκοσι πάντας ἔτευχεν“
IL.18,374	ἑστάμεναι περὶ τοῖχον ἐϋσταθέος μεγάροιο,
IL.18,375	χρύσεα δέ σφ' ὑπὸ κύκλα ἑκάστῳ πυθμένι θῆκεν,
IL.18,376	„ὄφρά οἱ αὐτόματοι θεῖον δυσαίατ' ἀγῶνα“
IL.18,377	ἠδ' αὖτις πρὸς δῶμα νεοίατο θαῦμα ἰδέσθαι.
IL.18,378	οἳ δ' ἤτοι τόσσον μὲν ἔχον τέλος, οὔατα δ' οὔ πω
IL.18,379	δαιδάλεα προσέκειτο: τά ῥ' ἤρτυε, κόπτε δὲ δεσμούς.
IL.18,380	ὄφρ' ὅ γε ταῦτ' ἐπονεῖτο ἰδυίῃσι πραπίδεσσι,
IL.18,381	τόφρά οἱ ἐγγύθεν ἦλθε θεὰ Θέτις ἀργυρόπεζα.
IL.18,382	τὴν δὲ ἴδε προμολοῦσα Χάρις λιπαροκρήδεμνος
IL.18,383	καλή, τὴν ὤπυιε περικλυτὸς ἀμφιγυήεις:
IL.18,384	ἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε:
IL.18,385	τίπτε Θέτι τανύπεπλε ἱκάνεις ἡμέτερον δῶ
IL.18,386	αἰδοίη τε φίλη τε; πάρος γε μὲν οὔ τι θαμίζεις.
IL.18,387	ἀλλ' ἕπεο προτέρω, ἵνα τοι πὰρ ξείνια θείω.
IL.18,388	ὣς ἄρα φωνήσασα πρόσω ἄγε δῖα θεάων.
IL.18,389	τὴν μὲν ἔπειτα καθεῖσεν ἐπὶ θρόνου ἀργυροήλου
IL.18,390	καλοῦ δαιδαλέου: ὑπὸ δὲ θρῆνυς ποσὶν ἦεν:
IL.18,391	κέκλετο δ' Ἥφαιστον κλυτοτέχνην εἶπέ τε μῦθον:
IL.18,392	„Ἥφαιστε πρόμολ' ὧδε: Θέτις νύ τι σεῖο χατίζει.“
IL.18,393	τὴν δ' ἠμείβετ' ἔπειτα περικλυτὸς ἀμφιγυήεις:
IL.18,394	ἦ ῥά νύ μοι δεινή τε καὶ αἰδοίη θεὸς ἔνδον,
IL.18,395	ἥ μ' ἐσάωσ' ὅτε μ' ἄλγος ἀφίκετο τῆλε πεσόντα
IL.18,396	μητρὸς ἐμῆς ἰότητι κυνώπιδος, ἥ μ' ἐθέλησε
IL.18,397	κρύψαι χωλὸν ἐόντα: τότ' ἂν πάθον ἄλγεα θυμῷ,
IL.18,398	εἰ μή μ' Εὐρυνόμη τε Θέτις θ' ὑπεδέξατο κόλπῳ
IL.18,399	Εὐρυνόμη θυγάτηρ ἀψορρόου Ὠκεανοῖο.
IL.18,400	τῇσι παρ' εἰνάετες χάλκευον δαίδαλα πολλά,
IL.18,401	πόρπας τε γναμπτάς θ' ἕλικας κάλυκάς τε καὶ ὅρμους
IL.18,402	ἐν σπῆϊ γλαφυρῷ: περὶ δὲ ῥόος Ὠκεανοῖο
IL.18,403	ἀφρῷ μορμύρων ῥέεν ἄσπετος: οὐδέ τις ἄλλος
IL.18,404	ᾔδεεν οὔτε θεῶν οὔτε θνητῶν ἀνθρώπων,
IL.18,405	ἀλλὰ Θέτις τε καὶ Εὐρυνόμη ἴσαν, αἵ μ' ἐσάωσαν.
IL.18,406	ἣ νῦν ἡμέτερον δόμον ἵκει: τώ με μάλα χρεὼ
IL.18,407	πάντα Θέτι καλλιπλοκάμῳ ζῳάγρια τίνειν.
IL.18,408	ἀλλὰ σὺ μὲν νῦν οἱ παράθες ξεινήϊα καλά,
IL.18,409	ὄφρ' ἂν ἐγὼ φύσας ἀποθείομαι ὅπλά τε πάντα.
IL.18,410	ἦ, καὶ ἀπ' ἀκμοθέτοιο πέλωρ αἴητον ἀνέστη
IL.18,411	χωλεύων: ὑπὸ δὲ κνῆμαι ῥώοντο ἀραιαί.
IL.18,412	φύσας μέν ῥ' ἀπάνευθε τίθει πυρός, ὅπλά τε πάντα
IL.18,413	„λάρνακ' ἐς ἀργυρέην συλλέξατο, τοῖς ἐπονεῖτο:“
IL.18,414	σπόγγῳ δ' ἀμφὶ πρόσωπα καὶ ἄμφω χεῖρ' ἀπομόργνυ
IL.18,415	αὐχένα τε στιβαρὸν καὶ στήθεα λαχνήεντα,
IL.18,416	„δῦ δὲ χιτῶν', ἕλε δὲ σκῆπτρον παχύ, βῆ δὲ θύραζε“
IL.18,417	χωλεύων: ὑπὸ δ' ἀμφίπολοι ῥώοντο ἄνακτι
IL.18,418	χρύσειαι ζωῇσι νεήνισιν εἰοικυῖαι.
IL.18,419	τῇς ἐν μὲν νόος ἐστὶ μετὰ φρεσίν, ἐν δὲ καὶ αὐδὴ
IL.18,420	καὶ σθένος, ἀθανάτων δὲ θεῶν ἄπο ἔργα ἴσασιν.
IL.18,421	αἳ μὲν ὕπαιθα ἄνακτος ἐποίπνυον: αὐτὰρ ὃ ἔρρων
IL.18,422	πλησίον, ἔνθα Θέτις περ, ἐπὶ θρόνου ἷζε φαεινοῦ,
IL.18,423	ἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε:
IL.18,424	τίπτε Θέτι τανύπεπλε ἱκάνεις ἡμέτερον δῶ
IL.18,425	αἰδοίη τε φίλη τε; πάρος γε μὲν οὔ τι θαμίζεις.
IL.18,426	αὔδα ὅ τι φρονέεις: τελέσαι δέ με θυμὸς ἄνωγεν,
IL.18,427	εἰ δύναμαι τελέσαι γε καὶ εἰ τετελεσμένον ἐστίν.
IL.18,428	τὸν δ' ἠμείβετ' ἔπειτα Θέτις κατὰ δάκρυ χέουσα:
IL.18,429	Ἥφαιστ', ἦ ἄρα δή τις, ὅσαι θεαί εἰσ' ἐν Ὀλύμπῳ,
IL.18,430	τοσσάδ' ἐνὶ φρεσὶν ᾗσιν ἀνέσχετο κήδεα λυγρὰ
IL.18,431	ὅσσ' ἐμοὶ ἐκ πασέων Κρονίδης Ζεὺς ἄλγε' ἔδωκεν;
IL.18,432	ἐκ μέν μ' ἀλλάων ἁλιάων ἀνδρὶ δάμασσεν
IL.18,433	Αἰακίδῃ Πηλῆϊ, καὶ ἔτλην ἀνέρος εὐνὴν
IL.18,434	πολλὰ μάλ' οὐκ ἐθέλουσα. ὃ μὲν δὴ γήραϊ λυγρῷ
IL.18,435	κεῖται ἐνὶ μεγάροις ἀρημένος, ἄλλα δέ μοι νῦν,
IL.18,436	υἱὸν ἐπεί μοι δῶκε γενέσθαί τε τραφέμεν τε
IL.18,437	ἔξοχον ἡρώων: ὃ δ' ἀνέδραμεν ἔρνεϊ ἶσος:
IL.18,438	„τὸν μὲν ἐγὼ θρέψασα φυτὸν ὣς γουνῷ ἀλωῆσ“
IL.18,439	νηυσὶν ἐπιπροέηκα κορωνίσιν Ἴλιον εἴσω
IL.18,440	Τρωσὶ μαχησόμενον: τὸν δ' οὐχ ὑποδέξομαι αὖτις
IL.18,441	οἴκαδε νοστήσαντα δόμον Πηλήϊον εἴσω.
IL.18,442	ὄφρα δέ μοι ζώει καὶ ὁρᾷ φάος ἠελίοιο
IL.18,443	ἄχνυται, οὐδέ τί οἱ δύναμαι χραισμῆσαι ἰοῦσα.
IL.18,444	κούρην ἣν ἄρα οἱ γέρας ἔξελον υἷες Ἀχαιῶν,
IL.18,445	τὴν ἂψ ἐκ χειρῶν ἕλετο κρείων Ἀγαμέμνων.
IL.18,446	ἤτοι ὃ τῆς ἀχέων φρένας ἔφθιεν: αὐτὰρ Ἀχαιοὺς
IL.18,447	Τρῶες ἐπὶ πρύμνῃσιν ἐείλεον, οὐδὲ θύραζε
IL.18,448	εἴων ἐξιέναι: τὸν δὲ λίσσοντο γέροντες
IL.18,449	Ἀργείων, καὶ πολλὰ περικλυτὰ δῶρ' ὀνόμαζον.
IL.18,450	ἔνθ' αὐτὸς μὲν ἔπειτ' ἠναίνετο λοιγὸν ἀμῦναι,
IL.18,451	αὐτὰρ ὃ Πάτροκλον περὶ μὲν τὰ ἃ τεύχεα ἕσσε,
IL.18,452	πέμπε δέ μιν πόλεμον δέ, πολὺν δ' ἅμα λαὸν ὄπασσε.
IL.18,453	πᾶν δ' ἦμαρ μάρναντο περὶ Σκαιῇσι πύλῃσι:
IL.18,454	καί νύ κεν αὐτῆμαρ πόλιν ἔπραθον, εἰ μὴ Ἀπόλλων
IL.18,455	πολλὰ κακὰ ῥέξαντα Μενοιτίου ἄλκιμον υἱὸν
IL.18,456	ἔκταν' ἐνὶ προμάχοισι καὶ Ἕκτορι κῦδος ἔδωκε.
IL.18,457	τοὔνεκα νῦν τὰ σὰ γούναθ' ἱκάνομαι, αἴ κ' ἐθέλῃσθα
IL.18,458	υἱεῖ ἐμῷ ὠκυμόρῳ δόμεν ἀσπίδα καὶ τρυφάλειαν
IL.18,459	καὶ καλὰς κνημῖδας ἐπισφυρίοις ἀραρυίας
IL.18,460	„καὶ θώρηχ': ὃ γὰρ ἦν οἱ ἀπώλεσε πιστὸς ἑταῖροσ“
IL.18,461	„Τρωσὶ δαμείς: ὃ δὲ κεῖται ἐπὶ χθονὶ θυμὸν ἀχεύων.“
IL.18,462	τὴν δ' ἠμείβετ' ἔπειτα περικλυτὸς ἀμφιγυήεις:
IL.18,463	θάρσει: μή τοι ταῦτα μετὰ φρεσὶ σῇσι μελόντων.
IL.18,464	αἲ γάρ μιν θανάτοιο δυσηχέος ὧδε δυναίμην
IL.18,465	νόσφιν ἀποκρύψαι, ὅτε μιν μόρος αἰνὸς ἱκάνοι,
IL.18,466	ὥς οἱ τεύχεα καλὰ παρέσσεται, οἷά τις αὖτε
IL.18,467	ἀνθρώπων πολέων θαυμάσσεται, ὅς κεν ἴδηται.
IL.18,468	ὣς εἰπὼν τὴν μὲν λίπεν αὐτοῦ, βῆ δ' ἐπὶ φύσας:
IL.18,469	τὰς δ' ἐς πῦρ ἔτρεψε κέλευσέ τε ἐργάζεσθαι.
IL.18,470	„φῦσαι δ' ἐν χοάνοισιν ἐείκοσι πᾶσαι ἐφύσων“
IL.18,471	παντοίην εὔπρηστον ἀϋτμὴν ἐξανιεῖσαι,
IL.18,472	ἄλλοτε μὲν σπεύδοντι παρέμμεναι, ἄλλοτε δ' αὖτε,
IL.18,473	ὅππως Ἥφαιστός τ' ἐθέλοι καὶ ἔργον ἄνοιτο.
IL.18,474	χαλκὸν δ' ἐν πυρὶ βάλλεν ἀτειρέα κασσίτερόν τε
IL.18,475	καὶ χρυσὸν τιμῆντα καὶ ἄργυρον: αὐτὰρ ἔπειτα
IL.18,476	θῆκεν ἐν ἀκμοθέτῳ μέγαν ἄκμονα, γέντο δὲ χειρὶ
IL.18,477	ῥαιστῆρα κρατερήν, ἑτέρηφι δὲ γέντο πυράγρην.
IL.18,478	ποίει δὲ πρώτιστα σάκος μέγα τε στιβαρόν τε
IL.18,479	πάντοσε δαιδάλλων, περὶ δ' ἄντυγα βάλλε φαεινὴν
IL.18,480	τρίπλακα μαρμαρέην, ἐκ δ' ἀργύρεον τελαμῶνα.
IL.18,481	πέντε δ' ἄρ' αὐτοῦ ἔσαν σάκεος πτύχες: αὐτὰρ ἐν αὐτῷ
IL.18,482	ποίει δαίδαλα πολλὰ ἰδυίῃσι πραπίδεσσιν.
IL.18,483	ἐν μὲν γαῖαν ἔτευξ', ἐν δ' οὐρανόν, ἐν δὲ θάλασσαν,
IL.18,484	ἠέλιόν τ' ἀκάμαντα σελήνην τε πλήθουσαν,
IL.18,485	ἐν δὲ τὰ τείρεα πάντα, τά τ' οὐρανὸς ἐστεφάνωται,
IL.18,486	Πληϊάδας θ' Ὑάδας τε τό τε σθένος Ὠρίωνος
IL.18,487	Ἄρκτόν θ', ἣν καὶ Ἄμαξαν ἐπίκλησιν καλέουσιν,
IL.18,488	ἥ τ' αὐτοῦ στρέφεται καί τ' Ὠρίωνα δοκεύει,
IL.18,489	οἴη δ' ἄμμορός ἐστι λοετρῶν Ὠκεανοῖο.
IL.18,490	ἐν δὲ δύω ποίησε πόλεις μερόπων ἀνθρώπων
IL.18,491	καλάς. ἐν τῇ μέν ῥα γάμοι τ' ἔσαν εἰλαπίναι τε,
IL.18,492	„νύμφας δ' ἐκ θαλάμων δαΐδων ὕπο λαμπομενάων“
IL.18,493	ἠγίνεον ἀνὰ ἄστυ, πολὺς δ' ὑμέναιος ὀρώρει:
IL.18,494	κοῦροι δ' ὀρχηστῆρες ἐδίνεον, ἐν δ' ἄρα τοῖσιν
IL.18,495	„αὐλοὶ φόρμιγγές τε βοὴν ἔχον: αἳ δὲ γυναῖκεσ“
IL.18,496	„ἱστάμεναι θαύμαζον ἐπὶ προθύροισιν ἑκάστη.“
IL.18,497	λαοὶ δ' εἰν ἀγορῇ ἔσαν ἀθρόοι: ἔνθα δὲ νεῖκος
IL.18,498	ὠρώρει, δύο δ' ἄνδρες ἐνείκεον εἵνεκα ποινῆς
IL.18,499	ἀνδρὸς ἀποφθιμένου: ὃ μὲν εὔχετο πάντ' ἀποδοῦναι
IL.18,500	δήμῳ πιφαύσκων, ὃ δ' ἀναίνετο μηδὲν ἑλέσθαι:
IL.18,501	ἄμφω δ' ἱέσθην ἐπὶ ἴστορι πεῖραρ ἑλέσθαι.
IL.18,502	„λαοὶ δ' ἀμφοτέροισιν ἐπήπυον ἀμφὶς ἀρωγοί:“
IL.18,503	κήρυκες δ' ἄρα λαὸν ἐρήτυον: οἳ δὲ γέροντες
IL.18,504	εἵατ' ἐπὶ ξεστοῖσι λίθοις ἱερῷ ἐνὶ κύκλῳ,
IL.18,505	σκῆπτρα δὲ κηρύκων ἐν χέρσ' ἔχον ἠεροφώνων:
IL.18,506	τοῖσιν ἔπειτ' ἤϊσσον, ἀμοιβηδὶς δὲ δίκαζον.
IL.18,507	κεῖτο δ' ἄρ' ἐν μέσσοισι δύω χρυσοῖο τάλαντα,
IL.18,508	τῷ δόμεν ὃς μετὰ τοῖσι δίκην ἰθύντατα εἴποι.
IL.18,509	τὴν δ' ἑτέρην πόλιν ἀμφὶ δύω στρατοὶ ἥατο λαῶν
IL.18,510	τεύχεσι λαμπόμενοι: δίχα δέ σφισιν ἥνδανε βουλή,
IL.18,511	ἠὲ διαπραθέειν ἢ ἄνδιχα πάντα δάσασθαι
IL.18,512	„κτῆσιν ὅσην πτολίεθρον ἐπήρατον ἐντὸς ἔεργεν:“
IL.18,513	οἳ δ' οὔ πω πείθοντο, λόχῳ δ' ὑπεθωρήσσοντο.
IL.18,514	τεῖχος μέν ῥ' ἄλοχοί τε φίλαι καὶ νήπια τέκνα
IL.18,515	ῥύατ' ἐφεσταότες, μετὰ δ' ἀνέρες οὓς ἔχε γῆρας:
IL.18,516	οἳ δ' ἴσαν: ἦρχε δ' ἄρά σφιν Ἄρης καὶ Παλλὰς Ἀθήνη
IL.18,517	ἄμφω χρυσείω, χρύσεια δὲ εἵματα ἕσθην,
IL.18,518	καλὼ καὶ μεγάλω σὺν τεύχεσιν, ὥς τε θεώ περ
IL.18,519	„ἀμφὶς ἀριζήλω: λαοὶ δ' ὑπολίζονες ἦσαν.“
IL.18,520	οἳ δ' ὅτε δή ῥ' ἵκανον ὅθι σφίσιν εἶκε λοχῆσαι
IL.18,521	ἐν ποταμῷ, ὅθι τ' ἀρδμὸς ἔην πάντεσσι βοτοῖσιν,
IL.18,522	ἔνθ' ἄρα τοί γ' ἵζοντ' εἰλυμένοι αἴθοπι χαλκῷ.
IL.18,523	τοῖσι δ' ἔπειτ' ἀπάνευθε δύω σκοποὶ εἵατο λαῶν
IL.18,524	δέγμενοι ὁππότε μῆλα ἰδοίατο καὶ ἕλικας βοῦς.
IL.18,525	οἳ δὲ τάχα προγένοντο, δύω δ' ἅμ' ἕποντο νομῆες
IL.18,526	τερπόμενοι σύριγξι: δόλον δ' οὔ τι προνόησαν.
IL.18,527	οἳ μὲν τὰ προϊδόντες ἐπέδραμον, ὦκα δ' ἔπειτα
IL.18,528	τάμνοντ' ἀμφὶ βοῶν ἀγέλας καὶ πώεα καλὰ
IL.18,529	ἀργεννέων οἰῶν, κτεῖνον δ' ἐπὶ μηλοβοτῆρας.
IL.18,530	οἳ δ' ὡς οὖν ἐπύθοντο πολὺν κέλαδον παρὰ βουσὶν
IL.18,531	εἰράων προπάροιθε καθήμενοι, αὐτίκ' ἐφ' ἵππων
IL.18,532	βάντες ἀερσιπόδων μετεκίαθον, αἶψα δ' ἵκοντο.
IL.18,533	στησάμενοι δ' ἐμάχοντο μάχην ποταμοῖο παρ' ὄχθας,
IL.18,534	βάλλον δ' ἀλλήλους χαλκήρεσιν ἐγχείῃσιν.
IL.18,535	ἐν δ' Ἔρις ἐν δὲ Κυδοιμὸς ὁμίλεον, ἐν δ' ὀλοὴ Κήρ,
IL.18,536	ἄλλον ζωὸν ἔχουσα νεούτατον, ἄλλον ἄουτον,
IL.18,537	ἄλλον τεθνηῶτα κατὰ μόθον ἕλκε ποδοῖιν:
IL.18,538	εἷμα δ' ἔχ' ἀμφ' ὤμοισι δαφοινεὸν αἵματι φωτῶν.
IL.18,539	ὡμίλευν δ' ὥς τε ζωοὶ βροτοὶ ἠδ' ἐμάχοντο,
IL.18,540	„νεκρούς τ' ἀλλήλων ἔρυον κατατεθνηῶτας.“
IL.18,541	ἐν δ' ἐτίθει νειὸν μαλακὴν πίειραν ἄρουραν
IL.18,542	εὐρεῖαν τρίπολον: πολλοὶ δ' ἀροτῆρες ἐν αὐτῇ
IL.18,543	ζεύγεα δινεύοντες ἐλάστρεον ἔνθα καὶ ἔνθα.
IL.18,544	οἳ δ' ὁπότε στρέψαντες ἱκοίατο τέλσον ἀρούρης,
IL.18,545	τοῖσι δ' ἔπειτ' ἐν χερσὶ δέπας μελιηδέος οἴνου
IL.18,546	δόσκεν ἀνὴρ ἐπιών: τοὶ δὲ στρέψασκον ἀν' ὄγμους,
IL.18,547	ἱέμενοι νειοῖο βαθείης τέλσον ἱκέσθαι.
IL.18,548	ἣ δὲ μελαίνετ' ὄπισθεν, ἀρηρομένῃ δὲ ἐῴκει,
IL.18,549	χρυσείη περ ἐοῦσα: τὸ δὴ περὶ θαῦμα τέτυκτο.
IL.18,550	„ἐν δ' ἐτίθει τέμενος βασιλήϊον: ἔνθα δ' ἔριθοι“
IL.18,551	ἤμων ὀξείας δρεπάνας ἐν χερσὶν ἔχοντες.
IL.18,552	δράγματα δ' ἄλλα μετ' ὄγμον ἐπήτριμα πῖπτον ἔραζε,
IL.18,553	ἄλλα δ' ἀμαλλοδετῆρες ἐν ἐλλεδανοῖσι δέοντο.
IL.18,554	τρεῖς δ' ἄρ' ἀμαλλοδετῆρες ἐφέστασαν: αὐτὰρ ὄπισθε
IL.18,555	παῖδες δραγμεύοντες ἐν ἀγκαλίδεσσι φέροντες
IL.18,556	ἀσπερχὲς πάρεχον: βασιλεὺς δ' ἐν τοῖσι σιωπῇ
IL.18,557	σκῆπτρον ἔχων ἑστήκει ἐπ' ὄγμου γηθόσυνος κῆρ.
IL.18,558	κήρυκες δ' ἀπάνευθεν ὑπὸ δρυῒ δαῖτα πένοντο,
IL.18,559	βοῦν δ' ἱερεύσαντες μέγαν ἄμφεπον: αἳ δὲ γυναῖκες
IL.18,560	„δεῖπνον ἐρίθοισιν λεύκ' ἄλφιτα πολλὰ πάλυνον.“
IL.18,561	ἐν δ' ἐτίθει σταφυλῇσι μέγα βρίθουσαν ἀλωὴν
IL.18,562	καλὴν χρυσείην: μέλανες δ' ἀνὰ βότρυες ἦσαν,
IL.18,563	ἑστήκει δὲ κάμαξι διαμπερὲς ἀργυρέῃσιν.
IL.18,564	ἀμφὶ δὲ κυανέην κάπετον, περὶ δ' ἕρκος ἔλασσε
IL.18,565	κασσιτέρου: μία δ' οἴη ἀταρπιτὸς ἦεν ἐπ' αὐτήν,
IL.18,566	τῇ νίσοντο φορῆες ὅτε τρυγόῳεν ἀλωήν.
IL.18,567	παρθενικαὶ δὲ καὶ ἠΐθεοι ἀταλὰ φρονέοντες
IL.18,568	πλεκτοῖς ἐν ταλάροισι φέρον μελιηδέα καρπόν.
IL.18,569	τοῖσιν δ' ἐν μέσσοισι πάϊς φόρμιγγι λιγείῃ
IL.18,570	„ἱμερόεν κιθάριζε, λίνον δ' ὑπὸ καλὸν ἄειδε“
IL.18,571	λεπταλέῃ φωνῇ: τοὶ δὲ ῥήσσοντες ἁμαρτῇ
IL.18,572	μολπῇ τ' ἰυγμῷ τε ποσὶ σκαίροντες ἕποντο.
IL.18,573	ἐν δ' ἀγέλην ποίησε βοῶν ὀρθοκραιράων:
IL.18,574	αἳ δὲ βόες χρυσοῖο τετεύχατο κασσιτέρου τε,
IL.18,575	μυκηθμῷ δ' ἀπὸ κόπρου ἐπεσσεύοντο νομὸν δὲ
IL.18,576	πὰρ ποταμὸν κελάδοντα, παρὰ ῥοδανὸν δονακῆα.
IL.18,577	χρύσειοι δὲ νομῆες ἅμ' ἐστιχόωντο βόεσσι
IL.18,578	τέσσαρες, ἐννέα δέ σφι κύνες πόδας ἀργοὶ ἕποντο.
IL.18,579	σμερδαλέω δὲ λέοντε δύ' ἐν πρώτῃσι βόεσσι
IL.18,580	ταῦρον ἐρύγμηλον ἐχέτην: ὃ δὲ μακρὰ μεμυκὼς
IL.18,581	ἕλκετο: τὸν δὲ κύνες μετεκίαθον ἠδ' αἰζηοί.
IL.18,582	τὼ μὲν ἀναρρήξαντε βοὸς μεγάλοιο βοείην
IL.18,583	„ἔγκατα καὶ μέλαν αἷμα λαφύσσετον: οἳ δὲ νομῆεσ“
IL.18,584	αὔτως ἐνδίεσαν ταχέας κύνας ὀτρύνοντες.
IL.18,585	οἳ δ' ἤτοι δακέειν μὲν ἀπετρωπῶντο λεόντων,
IL.18,586	ἱστάμενοι δὲ μάλ' ἐγγὺς ὑλάκτεον ἔκ τ' ἀλέοντο.
IL.18,587	ἐν δὲ νομὸν ποίησε περικλυτὸς ἀμφιγυήεις
IL.18,588	ἐν καλῇ βήσσῃ μέγαν οἰῶν ἀργεννάων,
IL.18,589	„σταθμούς τε κλισίας τε κατηρεφέας ἰδὲ σηκούς.“
IL.18,590	„ἐν δὲ χορὸν ποίκιλλε περικλυτὸς ἀμφιγυήεις,“
IL.18,591	τῷ ἴκελον οἷόν ποτ' ἐνὶ Κνωσῷ εὐρείῃ
IL.18,592	Δαίδαλος ἤσκησεν καλλιπλοκάμῳ Ἀριάδνῃ.
IL.18,593	ἔνθα μὲν ἠΐθεοι καὶ παρθένοι ἀλφεσίβοιαι
IL.18,594	ὀρχεῦντ' ἀλλήλων ἐπὶ καρπῷ χεῖρας ἔχοντες.
IL.18,595	„τῶν δ' αἳ μὲν λεπτὰς ὀθόνας ἔχον, οἳ δὲ χιτῶνασ“
IL.18,596	„εἵατ' ἐϋννήτους, ἦκα στίλβοντας ἐλαίῳ:“
IL.18,597	καί ῥ' αἳ μὲν καλὰς στεφάνας ἔχον, οἳ δὲ μαχαίρας
IL.18,598	εἶχον χρυσείας ἐξ ἀργυρέων τελαμώνων.
IL.18,599	οἳ δ' ὁτὲ μὲν θρέξασκον ἐπισταμένοισι πόδεσσι
IL.18,600	ῥεῖα μάλ', ὡς ὅτε τις τροχὸν ἄρμενον ἐν παλάμῃσιν
IL.18,601	ἑζόμενος κεραμεὺς πειρήσεται, αἴ κε θέῃσιν:
IL.18,602	ἄλλοτε δ' αὖ θρέξασκον ἐπὶ στίχας ἀλλήλοισι.
IL.18,603	πολλὸς δ' ἱμερόεντα χορὸν περιίσταθ' ὅμιλος
IL.18,604	„τερπόμενοι:„  “ δοιὼ δὲ κυβιστητῆρε κατ αὐτοὺσ“
IL.18,606	μολπῆς ἐξάρχοντες ἐδίνευον κατὰ μέσσους.
IL.18,607	ἐν δ' ἐτίθει ποταμοῖο μέγα σθένος Ὠκεανοῖο
IL.18,608	ἄντυγα πὰρ πυμάτην σάκεος πύκα ποιητοῖο.
IL.18,609	αὐτὰρ ἐπεὶ δὴ τεῦξε σάκος μέγα τε στιβαρόν τε,
IL.18,610	τεῦξ' ἄρα οἱ θώρηκα φαεινότερον πυρὸς αὐγῆς,
IL.18,611	τεῦξε δέ οἱ κόρυθα βριαρὴν κροτάφοις ἀραρυῖαν
IL.18,612	καλὴν δαιδαλέην, ἐπὶ δὲ χρύσεον λόφον ἧκε,
IL.18,613	τεῦξε δέ οἱ κνημῖδας ἑανοῦ κασσιτέροιο.
IL.18,614	αὐτὰρ ἐπεὶ πάνθ' ὅπλα κάμε κλυτὸς ἀμφιγυήεις,
IL.18,615	μητρὸς Ἀχιλλῆος θῆκε προπάροιθεν ἀείρας.
IL.18,616	ἣ δ' ἴρηξ ὣς ἆλτο κατ' Οὐλύμπου νιφόεντος
IL.18,617	τεύχεα μαρμαίροντα παρ' Ἡφαίστοιο φέρουσα.
IL.19,1	Ἠὼς μὲν κροκόπεπλος ἀπ' Ὠκεανοῖο ῥοάων
IL.19,2	ὄρνυθ', ἵν' ἀθανάτοισι φόως φέροι ἠδὲ βροτοῖσιν:
IL.19,3	ἣ δ' ἐς νῆας ἵκανε θεοῦ πάρα δῶρα φέρουσα.
IL.19,4	εὗρε δὲ Πατρόκλῳ περικείμενον ὃν φίλον υἱὸν
IL.19,5	κλαίοντα λιγέως: πολέες δ' ἀμφ' αὐτὸν ἑταῖροι
IL.19,6	μύρονθ': ἣ δ' ἐν τοῖσι παρίστατο δῖα θεάων,
IL.19,7	ἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε:
IL.19,8	„τέκνον ἐμὸν τοῦτον μὲν ἐάσομεν ἀχνύμενοί περ“
IL.19,9	κεῖσθαι, ἐπεὶ δὴ πρῶτα θεῶν ἰότητι δαμάσθη:
IL.19,10	„τύνη δ' Ἡφαίστοιο πάρα κλυτὰ τεύχεα δέξο“
IL.19,11	καλὰ μάλ', οἷ' οὔ πώ τις ἀνὴρ ὤμοισι φόρησεν.
IL.19,12	ὡς ἄρα φωνήσασα θεὰ κατὰ τεύχε' ἔθηκε
IL.19,13	πρόσθεν Ἀχιλλῆος: τὰ δ' ἀνέβραχε δαίδαλα πάντα.
IL.19,14	Μυρμιδόνας δ' ἄρα πάντας ἕλε τρόμος, οὐδέ τις ἔτλη
IL.19,15	„ἄντην εἰσιδέειν, ἀλλ' ἔτρεσαν. αὐτὰρ Ἀχιλλεὺσ“
IL.19,16	ὡς εἶδ', ὥς μιν μᾶλλον ἔδυ χόλος, ἐν δέ οἱ ὄσσε
IL.19,17	δεινὸν ὑπὸ βλεφάρων ὡς εἰ σέλας ἐξεφάανθεν:
IL.19,18	τέρπετο δ' ἐν χείρεσσιν ἔχων θεοῦ ἀγλαὰ δῶρα.
IL.19,19	αὐτὰρ ἐπεὶ φρεσὶν ᾗσι τετάρπετο δαίδαλα λεύσσων
IL.19,20	αὐτίκα μητέρα ἣν ἔπεα πτερόεντα προσηύδα:
IL.19,21	μῆτερ ἐμὴ τὰ μὲν ὅπλα θεὸς πόρεν οἷ' ἐπιεικὲς
IL.19,22	ἔργ' ἔμεν ἀθανάτων, μὴ δὲ βροτὸν ἄνδρα τελέσσαι.
IL.19,23	νῦν δ' ἤτοι μὲν ἐγὼ θωρήξομαι: ἀλλὰ μάλ' αἰνῶς
IL.19,24	δείδω μή μοι τόφρα Μενοιτίου ἄλκιμον υἱὸν
IL.19,25	„μυῖαι καδδῦσαι κατὰ χαλκοτύπους ὠτειλὰσ“
IL.19,26	εὐλὰς ἐγγείνωνται, ἀεικίσσωσι δὲ νεκρόν,
IL.19,27	ἐκ δ' αἰὼν πέφαται, κατὰ δὲ χρόα πάντα σαπήῃ.
IL.19,28	τὸν δ' ἠμείβετ' ἔπειτα θεὰ Θέτις ἀργυρόπεζα:
IL.19,29	τέκνον μή τοι ταῦτα μετὰ φρεσὶ σῇσι μελόντων.
IL.19,30	τῷ μὲν ἐγὼ πειρήσω ἀλαλκεῖν ἄγρια φῦλα
IL.19,31	μυίας, αἵ ῥά τε φῶτας ἀρηϊφάτους κατέδουσιν:
IL.19,32	ἤν περ γὰρ κεῖταί γε τελεσφόρον εἰς ἐνιαυτόν,
IL.19,33	αἰεὶ τῷ γ' ἔσται χρὼς ἔμπεδος, ἢ καὶ ἀρείων.
IL.19,34	„ἀλλὰ σύ γ' εἰς ἀγορὴν καλέσας ἥρωας Ἀχαιοὺσ“
IL.19,35	μῆνιν ἀποειπὼν Ἀγαμέμνονι ποιμένι λαῶν
IL.19,36	αἶψα μάλ' ἐς πόλεμον θωρήσσεο, δύσεο δ' ἀλκήν.
IL.19,37	ὣς ἄρα φωνήσασα μένος πολυθαρσὲς ἐνῆκε,
IL.19,38	Πατρόκλῳ δ' αὖτ' ἀμβροσίην καὶ νέκταρ ἐρυθρὸν
IL.19,39	στάξε κατὰ ῥινῶν, ἵνα οἱ χρὼς ἔμπεδος εἴη.
IL.19,40	αὐτὰρ ὃ βῆ παρὰ θῖνα θαλάσσης δῖος Ἀχιλλεὺς
IL.19,41	„σμερδαλέα ἰάχων, ὦρσεν δ' ἥρωας Ἀχαιούς.“
IL.19,42	„καί ῥ' οἵ περ τὸ πάρος γε νεῶν ἐν ἀγῶνι μένεσκον“
IL.19,43	οἵ τε κυβερνῆται καὶ ἔχον οἰήϊα νηῶν
IL.19,44	καὶ ταμίαι παρὰ νηυσὶν ἔσαν σίτοιο δοτῆρες,
IL.19,45	„καὶ μὴν οἳ τότε γ' εἰς ἀγορὴν ἴσαν, οὕνεκ' Ἀχιλλεὺσ“
IL.19,46	ἐξεφάνη, δηρὸν δὲ μάχης ἐπέπαυτ' ἀλεγεινῆς.
IL.19,47	τὼ δὲ δύω σκάζοντε βάτην Ἄρεος θεράποντε
IL.19,48	Τυδεΐδης τε μενεπτόλεμος καὶ δῖος Ὀδυσσεὺς
IL.19,49	„ἔγχει ἐρειδομένω: ἔτι γὰρ ἔχον ἕλκεα λυγρά:“
IL.19,50	κὰδ δὲ μετὰ πρώτῃ ἀγορῇ ἵζοντο κιόντες.
IL.19,51	„αὐτὰρ ὃ δεύτατος ἦλθεν ἄναξ ἀνδρῶν Ἀγαμέμνων“
IL.19,52	ἕλκος ἔχων: καὶ γὰρ τὸν ἐνὶ κρατερῇ ὑσμίνῃ
IL.19,53	οὖτα Κόων Ἀντηνορίδης χαλκήρεϊ δουρί.
IL.19,54	αὐτὰρ ἐπεὶ δὴ πάντες ἀολλίσθησαν Ἀχαιοί,
IL.19,55	τοῖσι δ' ἀνιστάμενος μετέφη πόδας ὠκὺς Ἀχιλλεύς:
IL.19,56	Ἀτρεΐδη ἦ ἄρ τι τόδ' ἀμφοτέροισιν ἄρειον
IL.19,57	ἔπλετο σοὶ καὶ ἐμοί, ὅ τε νῶΐ περ ἀχνυμένω κῆρ
IL.19,58	θυμοβόρῳ ἔριδι μενεήναμεν εἵνεκα κούρης;
IL.19,59	τὴν ὄφελ' ἐν νήεσσι κατακτάμεν Ἄρτεμις ἰῷ
IL.19,60	ἤματι τῷ ὅτ' ἐγὼν ἑλόμην Λυρνησσὸν ὀλέσσας:
IL.19,61	τώ κ' οὐ τόσσοι Ἀχαιοὶ ὀδὰξ ἕλον ἄσπετον οὖδας
IL.19,62	„δυσμενέων ὑπὸ χερσὶν ἐμεῦ ἀπομηνίσαντος.“
IL.19,63	Ἕκτορι μὲν καὶ Τρωσὶ τὸ κέρδιον: αὐτὰρ Ἀχαιοὺς
IL.19,64	δηρὸν ἐμῆς καὶ σῆς ἔριδος μνήσεσθαι ὀΐω.
IL.19,65	„ἀλλὰ τὰ μὲν προτετύχθαι ἐάσομεν ἀχνύμενοί περ“
IL.19,66	θυμὸν ἐνὶ στήθεσσι φίλον δαμάσαντες ἀνάγκῃ:
IL.19,67	„νῦν δ' ἤτοι μὲν ἐγὼ παύω χόλον, οὐδέ τί με χρὴ“
IL.19,68	„ἀσκελέως αἰεὶ μενεαινέμεν: ἀλλ' ἄγε θᾶσσον“
IL.19,69	ὄτρυνον πόλεμον δὲ κάρη κομόωντας Ἀχαιούς,
IL.19,70	ὄφρ' ἔτι καὶ Τρώων πειρήσομαι ἀντίον ἐλθὼν
IL.19,71	„αἴ κ' ἐθέλωσ' ἐπὶ νηυσὶν ἰαύειν: ἀλλά τιν' οἴω“
IL.19,72	ἀσπασίως αὐτῶν γόνυ κάμψειν, ὅς κε φύγῃσι
IL.19,73	δηΐου ἐκ πολέμοιο ὑπ' ἔγχεος ἡμετέροιο.
IL.19,74	ὣς ἔφαθ', οἳ δ' ἐχάρησαν ἐϋκνήμιδες Ἀχαιοὶ
IL.19,75	„μῆνιν ἀπειπόντος μεγαθύμου Πηλεΐωνος.“
IL.19,76	τοῖσι δὲ καὶ μετέειπεν ἄναξ ἀνδρῶν Ἀγαμέμνων
IL.19,77	αὐτόθεν ἐξ ἕδρης, οὐδ' ἐν μέσσοισιν ἀναστάς:
IL.19,78	ὦ φίλοι ἥρωες Δαναοὶ θεράποντες Ἄρηος
IL.19,79	ἑσταότος μὲν καλὸν ἀκούειν, οὐδὲ ἔοικεν
IL.19,80	„ὑββάλλειν: χαλεπὸν γὰρ ἐπισταμένῳ περ ἐόντι.“
IL.19,81	ἀνδρῶν δ' ἐν πολλῷ ὁμάδῳ πῶς κέν τις ἀκούσαι
IL.19,82	ἢ εἴποι; βλάβεται δὲ λιγύς περ ἐὼν ἀγορητής.
IL.19,83	Πηλεΐδῃ μὲν ἐγὼν ἐνδείξομαι: αὐτὰρ οἱ ἄλλοι
IL.19,84	σύνθεσθ' Ἀργεῖοι, μῦθόν τ' εὖ γνῶτε ἕκαστος.
IL.19,85	„πολλάκι δή μοι τοῦτον Ἀχαιοὶ μῦθον ἔειπον“
IL.19,86	καί τέ με νεικείεσκον: ἐγὼ δ' οὐκ αἴτιός εἰμι,
IL.19,87	ἀλλὰ Ζεὺς καὶ Μοῖρα καὶ ἠεροφοῖτις Ἐρινύς,
IL.19,88	οἵ τέ μοι εἰν ἀγορῇ φρεσὶν ἔμβαλον ἄγριον ἄτην,
IL.19,89	ἤματι τῷ ὅτ' Ἀχιλλῆος γέρας αὐτὸς ἀπηύρων.
IL.19,90	ἀλλὰ τί κεν ῥέξαιμι; θεὸς διὰ πάντα τελευτᾷ.
IL.19,91	πρέσβα Διὸς θυγάτηρ Ἄτη, ἣ πάντας ἀᾶται,
IL.19,92	οὐλομένη: τῇ μέν θ' ἁπαλοὶ πόδες: οὐ γὰρ ἐπ' οὔδει
IL.19,93	„πίλναται, ἀλλ' ἄρα ἥ γε κατ' ἀνδρῶν κράατα βαίνει“
IL.19,94	βλάπτουσ' ἀνθρώπους: κατὰ δ' οὖν ἕτερόν γε πέδησε.
IL.19,95	καὶ γὰρ δή νύ ποτε Ζεὺς ἄσατο, τόν περ ἄριστον
IL.19,96	ἀνδρῶν ἠδὲ θεῶν φασ' ἔμμεναι: ἀλλ' ἄρα καὶ τὸν
IL.19,97	„Ἥρη θῆλυς ἐοῦσα δολοφροσύνῃς ἀπάτησεν,“
IL.19,98	ἤματι τῷ ὅτ' ἔμελλε βίην Ἡρακληείην
IL.19,99	Ἀλκμήνη τέξεσθαι ἐϋστεφάνῳ ἐνὶ Θήβῃ.
IL.19,100	„ἤτοι ὅ γ' εὐχόμενος μετέφη πάντεσσι θεοῖσι:“
IL.19,101	κέκλυτέ μευ πάντες τε θεοὶ πᾶσαί τε θέαιναι,
IL.19,102	ὄφρ' εἴπω τά με θυμὸς ἐνὶ στήθεσσιν ἀνώγει.
IL.19,103	σήμερον ἄνδρα φόως δὲ μογοστόκος Εἰλείθυια
IL.19,104	ἐκφανεῖ, ὃς πάντεσσι περικτιόνεσσιν ἀνάξει,
IL.19,105	τῶν ἀνδρῶν γενεῆς οἵ θ' αἵματος ἐξ ἐμεῦ εἰσί.
IL.19,106	τὸν δὲ δολοφρονέουσα προσηύδα πότνια Ἥρη:
IL.19,107	ψευστήσεις, οὐδ' αὖτε τέλος μύθῳ ἐπιθήσεις.
IL.19,108	εἰ δ' ἄγε νῦν μοι ὄμοσσον Ὀλύμπιε καρτερὸν ὅρκον,
IL.19,109	ἦ μὲν τὸν πάντεσσι περικτιόνεσσιν ἀνάξειν
IL.19,110	ὅς κεν ἐπ' ἤματι τῷδε πέσῃ μετὰ ποσσὶ γυναικὸς
IL.19,111	τῶν ἀνδρῶν οἳ σῆς ἐξ αἵματός εἰσι γενέθλης.
IL.19,112	ὣς ἔφατο: Ζεὺς δ' οὔ τι δολοφροσύνην ἐνόησεν,
IL.19,113	ἀλλ' ὄμοσεν μέγαν ὅρκον, ἔπειτα δὲ πολλὸν ἀάσθη.
IL.19,114	„Ἥρη δ' ἀΐξασα λίπεν ῥίον Οὐλύμποιο,“
IL.19,115	„καρπαλίμως δ' ἵκετ' Ἄργος Ἀχαιικόν, ἔνθ' ἄρα ᾔδη“
IL.19,116	ἰφθίμην ἄλοχον Σθενέλου Περσηϊάδαο.
IL.19,117	ἣ δ' ἐκύει φίλον υἱόν, ὃ δ' ἕβδομος ἑστήκει μείς:
IL.19,118	„ἐκ δ' ἄγαγε πρὸ φόως δὲ καὶ ἠλιτόμηνον ἐόντα,“
IL.19,119	„Ἀλκμήνης δ' ἀπέπαυσε τόκον, σχέθε δ' Εἰλειθυίας.“
IL.19,120	„αὐτὴ δ' ἀγγελέουσα Δία Κρονίωνα προσηύδα:“
IL.19,121	Ζεῦ πάτερ ἀργικέραυνε ἔπος τί τοι ἐν φρεσὶ θήσω:
IL.19,122	ἤδη ἀνὴρ γέγον' ἐσθλὸς ὃς Ἀργείοισιν ἀνάξει
IL.19,123	Εὐρυσθεὺς Σθενέλοιο πάϊς Περσηϊάδαο
IL.19,124	σὸν γένος: οὔ οἱ ἀεικὲς ἀνασσέμεν Ἀργείοισιν.
IL.19,125	ὣς φάτο, τὸν δ' ἄχος ὀξὺ κατὰ φρένα τύψε βαθεῖαν:
IL.19,126	αὐτίκα δ' εἷλ' Ἄτην κεφαλῆς λιπαροπλοκάμοιο
IL.19,127	χωόμενος φρεσὶν ᾗσι, καὶ ὤμοσε καρτερὸν ὅρκον
IL.19,128	μή ποτ' ἐς Οὔλυμπόν τε καὶ οὐρανὸν ἀστερόεντα
IL.19,129	αὖτις ἐλεύσεσθαι Ἄτην, ἣ πάντας ἀᾶται.
IL.19,130	ὣς εἰπὼν ἔρριψεν ἀπ' οὐρανοῦ ἀστερόεντος
IL.19,131	χειρὶ περιστρέψας: τάχα δ' ἵκετο ἔργ' ἀνθρώπων.
IL.19,132	τὴν αἰεὶ στενάχεσχ' ὅθ' ἑὸν φίλον υἱὸν ὁρῷτο
IL.19,133	ἔργον ἀεικὲς ἔχοντα ὑπ' Εὐρυσθῆος ἀέθλων.
IL.19,134	ὣς καὶ ἐγών, ὅτε δ' αὖτε μέγας κορυθαίολος Ἕκτωρ
IL.19,135	Ἀργείους ὀλέκεσκεν ἐπὶ πρυμνῇσι νέεσσιν,
IL.19,136	οὐ δυνάμην λελαθέσθ' Ἄτης ᾗ πρῶτον ἀάσθην.
IL.19,137	ἀλλ' ἐπεὶ ἀασάμην καί μευ φρένας ἐξέλετο Ζεύς,
IL.19,138	ἂψ ἐθέλω ἀρέσαι, δόμεναί τ' ἀπερείσι' ἄποινα:
IL.19,139	ἀλλ' ὄρσευ πόλεμον δὲ καὶ ἄλλους ὄρνυθι λαούς.
IL.19,140	δῶρα δ' ἐγὼν ὅδε πάντα παρασχέμεν ὅσσά τοι ἐλθὼν
IL.19,141	χθιζὸς ἐνὶ κλισίῃσιν ὑπέσχετο δῖος Ὀδυσσεύς.
IL.19,142	εἰ δ' ἐθέλεις, ἐπίμεινον ἐπειγόμενός περ Ἄρηος,
IL.19,143	δῶρα δέ τοι θεράποντες ἐμῆς παρὰ νηὸς ἑλόντες
IL.19,144	οἴσουσ', ὄφρα ἴδηαι ὅ τοι μενοεικέα δώσω.
IL.19,145	τὸν δ' ἀπαμειβόμενος προσέφη πόδας ὠκὺς Ἀχιλλεύς:
IL.19,146	Ἀτρεΐδη κύδιστε ἄναξ ἀνδρῶν Ἀγάμεμνον
IL.19,147	δῶρα μὲν αἴ κ' ἐθέλῃσθα παρασχέμεν, ὡς ἐπιεικές,
IL.19,148	ἤ τ' ἐχέμεν παρὰ σοί: νῦν δὲ μνησώμεθα χάρμης
IL.19,149	αἶψα μάλ': οὐ γὰρ χρὴ κλοτοπεύειν ἐνθάδ' ἐόντας
IL.19,150	οὐδὲ διατρίβειν: ἔτι γὰρ μέγα ἔργον ἄρεκτον:
IL.19,151	ὥς κέ τις αὖτ' Ἀχιλῆα μετὰ πρώτοισιν ἴδηται
IL.19,152	ἔγχεϊ χαλκείῳ Τρώων ὀλέκοντα φάλαγγας.
IL.19,153	ὧδέ τις ὑμείων μεμνημένος ἀνδρὶ μαχέσθω.
IL.19,154	τὸν δ' ἀπαμειβόμενος προσέφη πολύμητις Ὀδυσσεύς:
IL.19,155	μὴ δ' οὕτως, ἀγαθός περ ἐών, θεοείκελ' Ἀχιλλεῦ
IL.19,156	νήστιας ὄτρυνε προτὶ Ἴλιον υἷας Ἀχαιῶν
IL.19,157	Τρωσὶ μαχησομένους, ἐπεὶ οὐκ ὀλίγον χρόνον ἔσται
IL.19,158	φύλοπις, εὖτ' ἂν πρῶτον ὁμιλήσωσι φάλαγγες
IL.19,159	ἀνδρῶν, ἐν δὲ θεὸς πνεύσῃ μένος ἀμφοτέροισιν.
IL.19,160	ἀλλὰ πάσασθαι ἄνωχθι θοῇς ἐπὶ νηυσὶν Ἀχαιοὺς
IL.19,161	σίτου καὶ οἴνοιο: τὸ γὰρ μένος ἐστὶ καὶ ἀλκή.
IL.19,162	οὐ γὰρ ἀνὴρ πρόπαν ἦμαρ ἐς ἠέλιον καταδύντα
IL.19,163	ἄκμηνος σίτοιο δυνήσεται ἄντα μάχεσθαι:
IL.19,164	εἴ περ γὰρ θυμῷ γε μενοινάᾳ πολεμίζειν,
IL.19,165	ἀλλά τε λάθρῃ γυῖα βαρύνεται, ἠδὲ κιχάνει
IL.19,166	δίψά τε καὶ λιμός, βλάβεται δέ τε γούνατ' ἰόντι.
IL.19,167	ὃς δέ κ' ἀνὴρ οἴνοιο κορεσσάμενος καὶ ἐδωδῆς
IL.19,168	ἀνδράσι δυσμενέεσσι πανημέριος πολεμίζῃ,
IL.19,169	θαρσαλέον νύ οἱ ἦτορ ἐνὶ φρεσίν, οὐδέ τι γυῖα
IL.19,170	πρὶν κάμνει πρὶν πάντας ἐρωῆσαι πολέμοιο.
IL.19,171	ἀλλ' ἄγε λαὸν μὲν σκέδασον καὶ δεῖπνον ἄνωχθι
IL.19,172	ὅπλεσθαι: τὰ δὲ δῶρα ἄναξ ἀνδρῶν Ἀγαμέμνων
IL.19,173	οἰσέτω ἐς μέσσην ἀγορήν, ἵνα πάντες Ἀχαιοὶ
IL.19,174	ὀφθαλμοῖσιν ἴδωσι, σὺ δὲ φρεσὶ σῇσιν ἰανθῇς.
IL.19,175	ὀμνυέτω δέ τοι ὅρκον ἐν Ἀργείοισιν ἀναστὰς
IL.19,176	μή ποτε τῆς εὐνῆς ἐπιβήμεναι ἠδὲ μιγῆναι:
IL.19,177	ἣ θέμις ἐστὶν ἄναξ ἤ τ' ἀνδρῶν ἤ τε γυναικῶν:
IL.19,178	καὶ δὲ σοὶ αὐτῷ θυμὸς ἐνὶ φρεσὶν ἵλαος ἔστω.
IL.19,179	αὐτὰρ ἔπειτά σε δαιτὶ ἐνὶ κλισίῃς ἀρεσάσθω
IL.19,180	πιείρῃ, ἵνα μή τι δίκης ἐπιδευὲς ἔχῃσθα.
IL.19,181	Ἀτρεΐδη σὺ δ' ἔπειτα δικαιότερος καὶ ἐπ' ἄλλῳ
IL.19,182	ἔσσεαι. οὐ μὲν γάρ τι νεμεσσητὸν βασιλῆα
IL.19,183	ἄνδρ' ἀπαρέσσασθαι ὅτε τις πρότερος χαλεπήνῃ.
IL.19,184	τὸν δ' αὖτε προσέειπεν ἄναξ ἀνδρῶν Ἀγαμέμνων:
IL.19,185	χαίρω σεῦ Λαερτιάδη τὸν μῦθον ἀκούσας:
IL.19,186	ἐν μοίρῃ γὰρ πάντα διίκεο καὶ κατέλεξας.
IL.19,187	ταῦτα δ' ἐγὼν ἐθέλω ὀμόσαι, κέλεται δέ με θυμός,
IL.19,188	οὐδ' ἐπιορκήσω πρὸς δαίμονος. αὐτὰρ Ἀχιλλεὺς
IL.19,189	μιμνέτω αὐτόθι τεῖος ἐπειγόμενός περ Ἄρηος:
IL.19,190	μίμνετε δ' ἄλλοι πάντες ἀολλέες, ὄφρά κε δῶρα
IL.19,191	ἐκ κλισίης ἔλθῃσι καὶ ὅρκια πιστὰ τάμωμεν.
IL.19,192	σοὶ δ' αὐτῷ τόδ' ἐγὼν ἐπιτέλλομαι ἠδὲ κελεύω:
IL.19,193	κρινάμενος κούρητας ἀριστῆας Παναχαιῶν
IL.19,194	δῶρα ἐμῆς παρὰ νηὸς ἐνεικέμεν, ὅσσ' Ἀχιλῆϊ
IL.19,195	χθιζὸν ὑπέστημεν δώσειν, ἀγέμεν τε γυναῖκας.
IL.19,196	Ταλθύβιος δέ μοι ὦκα κατὰ στρατὸν εὐρὺν Ἀχαιῶν
IL.19,197	κάπρον ἑτοιμασάτω ταμέειν Διί τ' Ἠελίῳ τε.
IL.19,198	τὸν δ' ἀπαμειβόμενος προσέφη πόδας ὠκὺς Ἀχιλλεύς:
IL.19,199	Ἀτρεΐδη κύδιστε ἄναξ ἀνδρῶν Ἀγάμεμνον
IL.19,200	ἄλλοτέ περ καὶ μᾶλλον ὀφέλλετε ταῦτα πένεσθαι,
IL.19,201	ὁππότε τις μεταπαυσωλὴ πολέμοιο γένηται
IL.19,202	καὶ μένος οὐ τόσον ᾖσιν ἐνὶ στήθεσσιν ἐμοῖσι.
IL.19,203	νῦν δ' οἳ μὲν κέαται δεδαϊγμένοι, οὓς ἐδάμασσεν
IL.19,204	Ἕκτωρ Πριαμίδης, ὅτε οἱ Ζεὺς κῦδος ἔδωκεν,
IL.19,205	ὑμεῖς δ' ἐς βρωτὺν ὀτρύνετον: ἦ τ' ἂν ἔγωγε
IL.19,206	νῦν μὲν ἀνώγοιμι πτολεμίζειν υἷας Ἀχαιῶν
IL.19,207	νήστιας ἀκμήνους, ἅμα δ' ἠελίῳ καταδύντι
IL.19,208	τεύξεσθαι μέγα δόρπον, ἐπὴν τεισαίμεθα λώβην.
IL.19,209	πρὶν δ' οὔ πως ἂν ἔμοιγε φίλον κατὰ λαιμὸν ἰείη
IL.19,210	οὐ πόσις οὐδὲ βρῶσις ἑταίρου τεθνηῶτος
IL.19,211	ὅς μοι ἐνὶ κλισίῃ δεδαϊγμένος ὀξέϊ χαλκῷ
IL.19,212	κεῖται ἀνὰ πρόθυρον τετραμμένος, ἀμφὶ δ' ἑταῖροι
IL.19,213	μύρονται: τό μοι οὔ τι μετὰ φρεσὶ ταῦτα μέμηλεν,
IL.19,214	ἀλλὰ φόνος τε καὶ αἷμα καὶ ἀργαλέος στόνος ἀνδρῶν.
IL.19,215	τὸν δ' ἀπαμειβόμενος προσέφη πολύμητις Ὀδυσσεύς:
IL.19,216	ὦ Ἀχιλεῦ Πηλῆος υἱὲ μέγα φέρτατ' Ἀχαιῶν,
IL.19,217	κρείσσων εἰς ἐμέθεν καὶ φέρτερος οὐκ ὀλίγον περ
IL.19,218	ἔγχει, ἐγὼ δέ κε σεῖο νοήματί γε προβαλοίμην
IL.19,219	πολλόν, ἐπεὶ πρότερος γενόμην καὶ πλείονα οἶδα.
IL.19,220	τώ τοι ἐπιτλήτω κραδίη μύθοισιν ἐμοῖσιν.
IL.19,221	αἶψά τε φυλόπιδος πέλεται κόρος ἀνθρώποισιν,
IL.19,222	ἧς τε πλείστην μὲν καλάμην χθονὶ χαλκὸς ἔχευεν,
IL.19,223	ἄμητος δ' ὀλίγιστος, ἐπὴν κλίνῃσι τάλαντα
IL.19,224	Ζεύς, ὅς τ' ἀνθρώπων ταμίης πολέμοιο τέτυκται.
IL.19,225	γαστέρι δ' οὔ πως ἔστι νέκυν πενθῆσαι Ἀχαιούς:
IL.19,226	λίην γὰρ πολλοὶ καὶ ἐπήτριμοι ἤματα πάντα
IL.19,227	πίπτουσιν: πότε κέν τις ἀναπνεύσειε πόνοιο;
IL.19,228	ἀλλὰ χρὴ τὸν μὲν καταθάπτειν ὅς κε θάνῃσι
IL.19,229	νηλέα θυμὸν ἔχοντας ἐπ' ἤματι δακρύσαντας:
IL.19,230	ὅσσοι δ' ἂν πολέμοιο περὶ στυγεροῖο λίπωνται
IL.19,231	μεμνῆσθαι πόσιος καὶ ἐδητύος, ὄφρ' ἔτι μᾶλλον
IL.19,232	ἀνδράσι δυσμενέεσσι μαχώμεθα νωλεμὲς αἰεὶ
IL.19,233	ἑσσάμενοι χροῒ χαλκὸν ἀτειρέα. μηδέ τις ἄλλην
IL.19,234	λαῶν ὀτρυντὺν ποτιδέγμενος ἰσχαναάσθω:
IL.19,235	ἧδε γὰρ ὀτρυντὺς κακὸν ἔσσεται ὅς κε λίπηται
IL.19,236	νηυσὶν ἐπ' Ἀργείων: ἀλλ' ἀθρόοι ὁρμηθέντες
IL.19,237	Τρωσὶν ἐφ' ἱπποδάμοισιν ἐγείρομεν ὀξὺν Ἄρηα.
IL.19,238	ἦ, καὶ Νέστορος υἷας ὀπάσσατο κυδαλίμοιο
IL.19,239	Φυλεΐδην τε Μέγητα Θόαντά τε Μηριόνην τε
IL.19,240	καὶ Κρειοντιάδην Λυκομήδεα καὶ Μελάνιππον:
IL.19,241	βὰν δ' ἴμεν ἐς κλισίην Ἀγαμέμνονος Ἀτρεΐδαο.
IL.19,242	αὐτίκ' ἔπειθ' ἅμα μῦθος ἔην, τετέλεστο δὲ ἔργον:
IL.19,243	ἑπτὰ μὲν ἐκ κλισίης τρίποδας φέρον, οὕς οἱ ὑπέστη,
IL.19,244	αἴθωνας δὲ λέβητας ἐείκοσι, δώδεκα δ' ἵππους:
IL.19,245	ἐκ δ' ἄγον αἶψα γυναῖκας ἀμύμονα ἔργα ἰδυίας
IL.19,246	ἕπτ', ἀτὰρ ὀγδοάτην Βρισηΐδα καλλιπάρῃον.
IL.19,247	χρυσοῦ δὲ στήσας Ὀδυσεὺς δέκα πάντα τάλαντα
IL.19,248	ἦρχ', ἅμα δ' ἄλλοι δῶρα φέρον κούρητες Ἀχαιῶν.
IL.19,249	καὶ τὰ μὲν ἐν μέσσῃ ἀγορῇ θέσαν, ἂν δ' Ἀγαμέμνων
IL.19,250	ἵστατο: Ταλθύβιος δὲ θεῷ ἐναλίγκιος αὐδὴν
IL.19,251	κάπρον ἔχων ἐν χερσὶ παρίστατο ποιμένι λαῶν.
IL.19,252	Ἀτρεΐδης δὲ ἐρυσσάμενος χείρεσσι μάχαιραν,
IL.19,253	ἥ οἱ πὰρ ξίφεος μέγα κουλεὸν αἰὲν ἄωρτο,
IL.19,254	κάπρου ἀπὸ τρίχας ἀρξάμενος Διὶ χεῖρας ἀνασχὼν
IL.19,255	εὔχετο: τοὶ δ' ἄρα πάντες ἐπ' αὐτόφιν εἵατο σιγῇ
IL.19,256	Ἀργεῖοι κατὰ μοῖραν ἀκούοντες βασιλῆος.
IL.19,257	εὐξάμενος δ' ἄρα εἶπεν ἰδὼν εἰς οὐρανὸν εὐρύν:
IL.19,258	ἴστω νῦν Ζεὺς πρῶτα θεῶν ὕπατος καὶ ἄριστος
IL.19,259	Γῆ τε καὶ Ἠέλιος καὶ Ἐρινύες, αἵ θ' ὑπὸ γαῖαν
IL.19,260	ἀνθρώπους τίνυνται, ὅτις κ' ἐπίορκον ὀμόσσῃ,
IL.19,261	μὴ μὲν ἐγὼ κούρῃ Βρισηΐδι χεῖρ' ἐπένεικα,
IL.19,262	οὔτ' εὐνῆς πρόφασιν κεχρημένος οὔτέ τευ ἄλλου.
IL.19,263	ἀλλ' ἔμεν' ἀπροτίμαστος ἐνὶ κλισίῃσιν ἐμῇσιν.
IL.19,264	εἰ δέ τι τῶνδ' ἐπίορκον ἐμοὶ θεοὶ ἄλγεα δοῖεν
IL.19,265	πολλὰ μάλ', ὅσσα διδοῦσιν ὅτίς σφ' ἀλίτηται ὀμόσσας.
IL.19,266	ἦ, καὶ ἀπὸ στόμαχον κάπρου τάμε νηλέϊ χαλκῷ.
IL.19,267	τὸν μὲν Ταλθύβιος πολιῆς ἁλὸς ἐς μέγα λαῖτμα
IL.19,268	ῥῖψ' ἐπιδινήσας βόσιν ἰχθύσιν: αὐτὰρ Ἀχιλλεὺς
IL.19,269	ἀνστὰς Ἀργείοισι φιλοπτολέμοισι μετηύδα:
IL.19,270	Ζεῦ πάτερ ἦ μεγάλας ἄτας ἄνδρεσσι διδοῖσθα:
IL.19,271	οὐκ ἂν δή ποτε θυμὸν ἐνὶ στήθεσσιν ἐμοῖσιν
IL.19,272	Ἀτρεΐδης ὤρινε διαμπερές, οὐδέ κε κούρην
IL.19,273	ἦγεν ἐμεῦ ἀέκοντος ἀμήχανος: ἀλλά ποθι Ζεὺς
IL.19,274	ἤθελ' Ἀχαιοῖσιν θάνατον πολέεσσι γενέσθαι.
IL.19,275	νῦν δ' ἔρχεσθ' ἐπὶ δεῖπνον, ἵνα ξυνάγωμεν Ἄρηα.
IL.19,276	ὣς ἄρ' ἐφώνησεν, λῦσεν δ' ἀγορὴν αἰψηρήν.
IL.19,277	οἳ μὲν ἄρ' ἐσκίδναντο ἑὴν ἐπὶ νῆα ἔκαστος,
IL.19,278	δῶρα δὲ Μυρμιδόνες μεγαλήτορες ἀμφεπένοντο,
IL.19,279	βὰν δ' ἐπὶ νῆα φέροντες Ἀχιλλῆος θείοιο.
IL.19,280	καὶ τὰ μὲν ἐν κλισίῃσι θέσαν, κάθισαν δὲ γυναῖκας,
IL.19,281	ἵππους δ' εἰς ἀγέλην ἔλασαν θεράποντες ἀγαυοί.
IL.19,282	βρισηῒς δ' ἄρ' ἔπειτ' ἰκέλη χρυσέῃ Ἀφροδίτῃ
IL.19,283	ὡς ἴδε Πάτροκλον δεδαϊγμένον ὀξέϊ χαλκῷ,
IL.19,284	ἀμφ' αὐτῷ χυμένη λίγ' ἐκώκυε, χερσὶ δ' ἄμυσσε
IL.19,285	στήθεά τ' ἠδ' ἁπαλὴν δειρὴν ἰδὲ καλὰ πρόσωπα.
IL.19,286	εἶπε δ' ἄρα κλαίουσα γυνὴ ἐϊκυῖα θεῇσι:
IL.19,287	Πάτροκλέ μοι δειλῇ πλεῖστον κεχαρισμένε θυμῷ
IL.19,288	ζωὸν μέν σε ἔλειπον ἐγὼ κλισίηθεν ἰοῦσα,
IL.19,289	νῦν δέ σε τεθνηῶτα κιχάνομαι ὄρχαμε λαῶν
IL.19,290	ἂψ ἀνιοῦσ': ὥς μοι δέχεται κακὸν ἐκ κακοῦ αἰεί.
IL.19,291	ἄνδρα μὲν ᾧ ἔδοσάν με πατὴρ καὶ πότνια μήτηρ
IL.19,292	εἶδον πρὸ πτόλιος δεδαϊγμένον ὀξέϊ χαλκῷ,
IL.19,293	τρεῖς τε κασιγνήτους, τούς μοι μία γείνατο μήτηρ,
IL.19,294	κηδείους, οἳ πάντες ὀλέθριον ἦμαρ ἐπέσπον.
IL.19,295	οὐδὲ μὲν οὐδέ μ' ἔασκες, ὅτ' ἄνδρ' ἐμὸν ὠκὺς Ἀχιλλεὺς
IL.19,296	ἔκτεινεν, πέρσεν δὲ πόλιν θείοιο Μύνητος,
IL.19,297	κλαίειν, ἀλλά μ' ἔφασκες Ἀχιλλῆος θείοιο
IL.19,298	κουριδίην ἄλοχον θήσειν, ἄξειν τ' ἐνὶ νηυσὶν
IL.19,299	ἐς Φθίην, δαίσειν δὲ γάμον μετὰ Μυρμιδόνεσσι.
IL.19,300	τώ σ' ἄμοτον κλαίω τεθνηότα μείλιχον αἰεί.
IL.19,301	ὣς ἔφατο κλαίουσ', ἐπὶ δὲ στενάχοντο γυναῖκες
IL.19,302	Πάτροκλον πρόφασιν, σφῶν δ' αὐτῶν κήδε' ἑκάστη.
IL.19,303	αὐτὸν δ' ἀμφὶ γέροντες Ἀχαιῶν ἠγερέθοντο
IL.19,304	λισσόμενοι δειπνῆσαι: ὃ δ' ἠρνεῖτο στεναχίζων:
IL.19,305	λίσσομαι, εἴ τις ἔμοιγε φίλων ἐπιπείθεθ' ἑταίρων,
IL.19,306	μή με πρὶν σίτοιο κελεύετε μηδὲ ποτῆτος
IL.19,307	ἄσασθαι φίλον ἦτορ, ἐπεί μ' ἄχος αἰνὸν ἱκάνει:
IL.19,308	δύντα δ' ἐς ἠέλιον μενέω καὶ τλήσομαι ἔμπης.
IL.19,309	ὣς εἰπὼν ἄλλους μὲν ἀπεσκέδασεν βασιλῆας,
IL.19,310	δοιὼ δ' Ἀτρεΐδα μενέτην καὶ δῖος Ὀδυσσεὺς
IL.19,311	Νέστωρ Ἰδομενεύς τε γέρων θ' ἱππηλάτα Φοῖνιξ
IL.19,312	τέρποντες πυκινῶς ἀκαχήμενον: οὐδέ τι θυμῷ
IL.19,313	τέρπετο, πρὶν πολέμου στόμα δύμεναι αἱματόεντος.
IL.19,314	μνησάμενος δ' ἁδινῶς ἀνενείκατο φώνησέν τε:
IL.19,315	ἦ ῥά νύ μοί ποτε καὶ σὺ δυσάμμορε φίλταθ' ἑταίρων
IL.19,316	αὐτὸς ἐνὶ κλισίῃ λαρὸν παρὰ δεῖπνον ἔθηκας
IL.19,317	αἶψα καὶ ὀτραλέως, ὁπότε σπερχοίατ' Ἀχαιοὶ
IL.19,318	Τρωσὶν ἐφ' ἱπποδάμοισι φέρειν πολύδακρυν Ἄρηα.
IL.19,319	νῦν δὲ σὺ μὲν κεῖσαι δεδαϊγμένος, αὐτὰρ ἐμὸν κῆρ
IL.19,320	ἄκμηνον πόσιος καὶ ἐδητύος ἔνδον ἐόντων
IL.19,321	σῇ ποθῇ: οὐ μὲν γάρ τι κακώτερον ἄλλο πάθοιμι,
IL.19,322	οὐδ' εἴ κεν τοῦ πατρὸς ἀποφθιμένοιο πυθοίμην,
IL.19,323	ὅς που νῦν Φθίηφι τέρεν κατὰ δάκρυον εἴβει
IL.19,324	χήτεϊ τοιοῦδ' υἷος: ὃ δ' ἀλλοδαπῷ ἐνὶ δήμῳ
IL.19,325	εἵνεκα ῥιγεδανῆς Ἑλένης Τρωσὶν πολεμίζω:
IL.19,326	ἠὲ τὸν ὃς Σκύρῳ μοι ἔνι τρέφεται φίλος υἱός,
IL.19,327	εἴ που ἔτι ζώει γε Νεοπτόλεμος θεοειδής.
IL.19,328	πρὶν μὲν γάρ μοι θυμὸς ἐνὶ στήθεσσιν ἐώλπει
IL.19,329	οἶον ἐμὲ φθίσεσθαι ἀπ' Ἄργεος ἱπποβότοιο
IL.19,330	αὐτοῦ ἐνὶ Τροίῃ, σὲ δέ τε Φθίην δὲ νέεσθαι,
IL.19,331	ὡς ἄν μοι τὸν παῖδα θοῇ ἐνὶ νηῒ μελαίνῃ
IL.19,332	Σκυρόθεν ἐξαγάγοις καί οἱ δείξειας ἕκαστα
IL.19,333	κτῆσιν ἐμὴν δμῶάς τε καὶ ὑψερεφὲς μέγα δῶμα.
IL.19,334	ἤδη γὰρ Πηλῆά γ' ὀΐομαι ἢ κατὰ πάμπαν
IL.19,335	τεθνάμεν, ἤ που τυτθὸν ἔτι ζώοντ' ἀκάχησθαι
IL.19,336	γήραΐ τε στυγερῷ καὶ ἐμὴν ποτιδέγμενον αἰεὶ
IL.19,337	λυγρὴν ἀγγελίην, ὅτ' ἀποφθιμένοιο πύθηται.
IL.19,338	ὣς ἔφατο κλαίων, ἐπὶ δὲ στενάχοντο γέροντες,
IL.19,339	μνησάμενοι τὰ ἕκαστος ἐνὶ μεγάροισιν ἔλειπον:
IL.19,340	μυρομένους δ' ἄρα τούς γε ἰδὼν ἐλέησε Κρονίων,
IL.19,341	αἶψα δ' Ἀθηναίην ἔπεα πτερόεντα προσηύδα:
IL.19,342	τέκνον ἐμόν, δὴ πάμπαν ἀποίχεαι ἀνδρὸς ἑῆος.
IL.19,343	ἦ νύ τοι οὐκέτι πάγχυ μετὰ φρεσὶ μέμβλετ' Ἀχιλλεύς;
IL.19,344	κεῖνος ὅ γε προπάροιθε νεῶν ὀρθοκραιράων
IL.19,345	ἧσται ὀδυρόμενος ἕταρον φίλον: οἳ δὲ δὴ ἄλλοι
IL.19,346	οἴχονται μετὰ δεῖπνον, ὃ δ' ἄκμηνος καὶ ἄπαστος.
IL.19,347	„ἀλλ' ἴθι οἱ νέκτάρ τε καὶ ἀμβροσίην ἐρατεινὴν“
IL.19,348	στάξον ἐνὶ στήθεσσ', ἵνα μή μιν λιμὸς ἵκηται.
IL.19,349	ὣς εἰπὼν ὄτρυνε πάρος μεμαυῖαν Ἀθήνην:
IL.19,350	ἣ δ' ἅρπῃ ἐϊκυῖα τανυπτέρυγι λιγυφώνῳ
IL.19,351	οὐρανοῦ ἐκκατεπᾶλτο δι' αἰθέρος. αὐτὰρ Ἀχαιοὶ
IL.19,352	αὐτίκα θωρήσσοντο κατὰ στρατόν: ἣ δ' Ἀχιλῆϊ
IL.19,353	νέκταρ ἐνὶ στήθεσσι καὶ ἀμβροσίην ἐρατεινὴν
IL.19,354	στάξ', ἵνα μή μιν λιμὸς ἀτερπὴς γούναθ' ἵκοιτο:
IL.19,355	αὐτὴ δὲ πρὸς πατρὸς ἐρισθενέος πυκινὸν δῶ
IL.19,356	ᾤχετο, τοὶ δ' ἀπάνευθε νεῶν ἐχέοντο θοάων.
IL.19,357	ὡς δ' ὅτε ταρφειαὶ νιφάδες Διὸς ἐκποτέονται
IL.19,358	ψυχραὶ ὑπὸ ῥιπῆς αἰθρηγενέος Βορέαο,
IL.19,359	ὣς τότε ταρφειαὶ κόρυθες λαμπρὸν γανόωσαι
IL.19,360	νηῶν ἐκφορέοντο καὶ ἀσπίδες ὀμφαλόεσσαι
IL.19,361	„θώρηκές τε κραταιγύαλοι καὶ μείλινα δοῦρα.“
IL.19,362	αἴγλη δ' οὐρανὸν ἷκε, γέλασσε δὲ πᾶσα περὶ χθὼν
IL.19,363	χαλκοῦ ὑπὸ στεροπῆς: ὑπὸ δὲ κτύπος ὄρνυτο ποσσὶν
IL.19,364	ἀνδρῶν: ἐν δὲ μέσοισι κορύσσετο δῖος Ἀχιλλεύς.
IL.19,365	τοῦ καὶ ὀδόντων μὲν καναχὴ πέλε, τὼ δέ οἱ ὄσσε
IL.19,366	λαμπέσθην ὡς εἴ τε πυρὸς σέλας, ἐν δέ οἱ ἦτορ
IL.19,367	„δῦν' ἄχος ἄτλητον: ὃ δ' ἄρα Τρωσὶν μενεαίνων“
IL.19,368	δύσετο δῶρα θεοῦ, τά οἱ Ἥφαιστος κάμε τεύχων.
IL.19,369	κνημῖδας μὲν πρῶτα περὶ κνήμῃσιν ἔθηκε
IL.19,370	καλὰς ἀργυρέοισιν ἐπισφυρίοις ἀραρυίας:
IL.19,371	δεύτερον αὖ θώρηκα περὶ στήθεσσιν ἔδυνεν.
IL.19,372	ἀμφὶ δ' ἄρ' ὤμοισιν βάλετο ξίφος ἀργυρόηλον
IL.19,373	χάλκεον: αὐτὰρ ἔπειτα σάκος μέγα τε στιβαρόν τε
IL.19,374	εἵλετο, τοῦ δ' ἀπάνευθε σέλας γένετ' ἠΰτε μήνης.
IL.19,375	ὡς δ' ὅτ' ἂν ἐκ πόντοιο σέλας ναύτῃσι φανήῃ
IL.19,376	καιομένοιο πυρός, τό τε καίεται ὑψόθ' ὄρεσφι
IL.19,377	σταθμῷ ἐν οἰοπόλῳ: τοὺς δ' οὐκ ἐθέλοντας ἄελλαι
IL.19,378	πόντον ἐπ' ἰχθυόεντα φίλων ἀπάνευθε φέρουσιν:
IL.19,379	ὣς ἀπ' Ἀχιλλῆος σάκεος σέλας αἰθέρ' ἵκανε
IL.19,380	„καλοῦ δαιδαλέου: περὶ δὲ τρυφάλειαν ἀείρασ“
IL.19,381	κρατὶ θέτο βριαρήν: ἣ δ' ἀστὴρ ὣς ἀπέλαμπεν
IL.19,382	ἵππουρις τρυφάλεια, περισσείοντο δ' ἔθειραι
IL.19,383	χρύσεαι, ἃς Ἥφαιστος ἵει λόφον ἀμφὶ θαμειάς.
IL.19,384	πειρήθη δ' ἕο αὐτοῦ ἐν ἔντεσι δῖος Ἀχιλλεύς,
IL.19,385	εἰ οἷ ἐφαρμόσσειε καὶ ἐντρέχοι ἀγλαὰ γυῖα:
IL.19,386	τῷ δ' εὖτε πτερὰ γίγνετ', ἄειρε δὲ ποιμένα λαῶν.
IL.19,387	ἐκ δ' ἄρα σύριγγος πατρώϊον ἐσπάσατ' ἔγχος
IL.19,388	βριθὺ μέγα στιβαρόν: τὸ μὲν οὐ δύνατ' ἄλλος Ἀχαιῶν
IL.19,389	πάλλειν, ἀλλά μιν οἶος ἐπίστατο πῆλαι Ἀχιλλεύς:
IL.19,390	Πηλιάδα μελίην, τὴν πατρὶ φίλῳ πόρε Χείρων
IL.19,391	Πηλίου ἐκ κορυφῆς φόνον ἔμμεναι ἡρώεσσιν:
IL.19,392	„ἵππους δ' Αὐτομέδων τε καὶ Ἄλκιμος ἀμφιέποντεσ“
IL.19,393	ζεύγνυον: ἀμφὶ δὲ καλὰ λέπαδν' ἕσαν, ἐν δὲ χαλινοὺς
IL.19,394	γαμφηλῇς ἔβαλον, κατὰ δ' ἡνία τεῖναν ὀπίσσω
IL.19,395	κολλητὸν ποτὶ δίφρον. ὃ δὲ μάστιγα φαεινὴν
IL.19,396	χειρὶ λαβὼν ἀραρυῖαν ἐφ' ἵπποιιν ἀνόρουσεν
IL.19,397	Αὐτομέδων: ὄπιθεν δὲ κορυσσάμενος βῆ Ἀχιλλεὺς
IL.19,398	τεύχεσι παμφαίνων ὥς τ' ἠλέκτωρ Ὑπερίων,
IL.19,399	σμερδαλέον δ' ἵπποισιν ἐκέκλετο πατρὸς ἑοῖο:
IL.19,400	„Ξάνθέ τε καὶ Βαλία τηλεκλυτὰ τέκνα Ποδάργησ“
IL.19,401	ἄλλως δὴ φράζεσθε σαωσέμεν ἡνιοχῆα
IL.19,402	ἂψ Δαναῶν ἐς ὅμιλον ἐπεί χ' ἕωμεν πολέμοιο,
IL.19,403	μηδ' ὡς Πάτροκλον λίπετ' αὐτόθι τεθνηῶτα.
IL.19,404	τὸν δ' ἄρ' ὑπὸ ζυγόφι προσέφη πόδας αἰόλος ἵππος
IL.19,405	Ξάνθος, ἄφαρ δ' ἤμυσε καρήατι: πᾶσα δὲ χαίτη
IL.19,406	ζεύγλης ἐξεριποῦσα παρὰ ζυγὸν οὖδας ἵκανεν:
IL.19,407	αὐδήεντα δ' ἔθηκε θεὰ λευκώλενος Ἥρη:
IL.19,408	καὶ λίην σ' ἔτι νῦν γε σαώσομεν ὄβριμ' Ἀχιλλεῦ:
IL.19,409	ἀλλά τοι ἐγγύθεν ἦμαρ ὀλέθριον: οὐδέ τοι ἡμεῖς
IL.19,410	αἴτιοι, ἀλλὰ θεός τε μέγας καὶ Μοῖρα κραταιή.
IL.19,411	οὐδὲ γὰρ ἡμετέρῃ βραδυτῆτί τε νωχελίῃ τε
IL.19,412	Τρῶες ἀπ' ὤμοιιν Πατρόκλου τεύχε' ἕλοντο:
IL.19,413	ἀλλὰ θεῶν ὤριστος, ὃν ἠΰκομος τέκε Λητώ,
IL.19,414	ἔκταν' ἐνὶ προμάχοισι καὶ Ἕκτορι κῦδος ἔδωκε.
IL.19,415	νῶϊ δὲ καί κεν ἅμα πνοιῇ Ζεφύροιο θέοιμεν,
IL.19,416	ἥν περ ἐλαφροτάτην φάσ' ἔμμεναι: ἀλλὰ σοὶ αὐτῷ
IL.19,417	μόρσιμόν ἐστι θεῷ τε καὶ ἀνέρι ἶφι δαμῆναι.
IL.19,418	„ὣς ἄρα φωνήσαντος Ἐρινύες ἔσχεθον αὐδήν.“
IL.19,419	τὸν δὲ μέγ' ὀχθήσας προσέφη πόδας ὠκὺς Ἀχιλλεύς:
IL.19,420	Ξάνθε τί μοι θάνατον μαντεύεαι; οὐδέ τί σε χρή.
IL.19,421	εὖ νυ τὸ οἶδα καὶ αὐτὸς ὅ μοι μόρος ἐνθάδ' ὀλέσθαι
IL.19,422	νόσφι φίλου πατρὸς καὶ μητέρος: ἀλλὰ καὶ ἔμπης
IL.19,423	οὐ λήξω πρὶν Τρῶας ἅδην ἐλάσαι πολέμοιο.
IL.19,424	ἦ ῥα, καὶ ἐν πρώτοις ἰάχων ἔχε μώνυχας ἵππους.
IL.20,1	Ὣς οἳ μὲν παρὰ νηυσὶ κορωνίσι θωρήσσοντο
IL.20,2	ἀμφὶ σὲ Πηλέος υἱὲ μάχης ἀκόρητον Ἀχαιοί,
IL.20,3	Τρῶες δ' αὖθ' ἑτέρωθεν ἐπὶ θρωσμῷ πεδίοιο:
IL.20,4	„Ζεὺς δὲ Θέμιστα κέλευσε θεοὺς ἀγορὴν δὲ καλέσσαι“
IL.20,5	„κρατὸς ἀπ' Οὐλύμποιο πολυπτύχου: ἣ δ' ἄρα πάντῃ“
IL.20,6	φοιτήσασα κέλευσε Διὸς πρὸς δῶμα νέεσθαι.
IL.20,7	„οὔτέ τις οὖν ποταμῶν ἀπέην νόσφ' Ὠκεανοῖο,“
IL.20,8	οὔτ' ἄρα νυμφάων αἵ τ' ἄλσεα καλὰ νέμονται
IL.20,9	καὶ πηγὰς ποταμῶν καὶ πίσεα ποιήεντα.
IL.20,10	ἐλθόντες δ' ἐς δῶμα Διὸς νεφεληγερέταο
IL.20,11	ξεστῇς αἰθούσῃσιν ἐνίζανον, ἃς Διὶ πατρὶ
IL.20,12	Ἥφαιστος ποίησεν ἰδυίῃσι πραπίδεσσιν.
IL.20,13	„ὣς οἳ μὲν Διὸς ἔνδον ἀγηγέρατ': οὐδ' ἐνοσίχθων“
IL.20,14	νηκούστησε θεᾶς, ἀλλ' ἐξ ἁλὸς ἦλθε μετ' αὐτούς,
IL.20,15	ἷζε δ' ἄρ' ἐν μέσσοισι, Διὸς δ' ἐξείρετο βουλήν:
IL.20,16	τίπτ' αὖτ' ἀργικέραυνε θεοὺς ἀγορὴν δὲ κάλεσσας;
IL.20,17	ἦ τι περὶ Τρώων καὶ Ἀχαιῶν μερμηρίζεις;
IL.20,18	τῶν γὰρ νῦν ἄγχιστα μάχη πόλεμός τε δέδηε.
IL.20,19	τὸν δ' ἀπαμειβόμενος προσέφη νεφεληγερέτα Ζεύς:
IL.20,20	ἔγνως ἐννοσίγαιε ἐμὴν ἐν στήθεσι βουλὴν
IL.20,21	ὧν ἕνεκα ξυνάγειρα: μέλουσί μοι ὀλλύμενοί περ.
IL.20,22	ἀλλ' ἤτοι μὲν ἐγὼ μενέω πτυχὶ Οὐλύμποιο
IL.20,23	ἥμενος, ἔνθ' ὁρόων φρένα τέρψομαι: οἳ δὲ δὴ ἄλλοι
IL.20,24	ἔρχεσθ' ὄφρ' ἂν ἵκησθε μετὰ Τρῶας καὶ Ἀχαιούς,
IL.20,25	ἀμφοτέροισι δ' ἀρήγεθ' ὅπῃ νόος ἐστὶν ἑκάστου.
IL.20,26	εἰ γὰρ Ἀχιλλεὺς οἶος ἐπὶ Τρώεσσι μαχεῖται
IL.20,27	οὐδὲ μίνυνθ' ἕξουσι ποδώκεα Πηλεΐωνα.
IL.20,28	καὶ δέ τί μιν καὶ πρόσθεν ὑποτρομέεσκον ὁρῶντες:
IL.20,29	νῦν δ' ὅτε δὴ καὶ θυμὸν ἑταίρου χώεται αἰνῶς
IL.20,30	δείδω μὴ καὶ τεῖχος ὑπέρμορον ἐξαλαπάξῃ.
IL.20,31	ὣς ἔφατο Κρονίδης, πόλεμον δ' ἀλίαστον ἔγειρε.
IL.20,32	βὰν δ' ἴμεναι πόλεμον δὲ θεοὶ δίχα θυμὸν ἔχοντες:
IL.20,33	„Ἥρη μὲν μετ' ἀγῶνα νεῶν καὶ Παλλὰς Ἀθήνη“
IL.20,34	ἠδὲ Ποσειδάων γαιήοχος ἠδ' ἐριούνης
IL.20,35	Ἑρμείας, ὃς ἐπὶ φρεσὶ πευκαλίμῃσι κέκασται:
IL.20,36	Ἥφαιστος δ' ἅμα τοῖσι κίε σθένεϊ βλεμεαίνων
IL.20,37	χωλεύων, ὑπὸ δὲ κνῆμαι ῥώοντο ἀραιαί.
IL.20,38	ἐς δὲ Τρῶας Ἄρης κορυθαίολος, αὐτὰρ ἅμ' αὐτῷ
IL.20,39	Φοῖβος ἀκερσεκόμης ἠδ' Ἄρτεμις ἰοχέαιρα
IL.20,40	„Λητώ τε Ξάνθός τε φιλομειδής τ' Ἀφροδίτη.“
IL.20,41	εἷος μέν ῥ' ἀπάνευθε θεοὶ θνητῶν ἔσαν ἀνδρῶν,
IL.20,42	τεῖος Ἀχαιοὶ μὲν μέγα κύδανον, οὕνεκ' Ἀχιλλεὺς
IL.20,43	ἐξεφάνη, δηρὸν δὲ μάχης ἐπέπαυτ' ἀλεγεινῆς:
IL.20,44	„Τρῶας δὲ τρόμος αἰνὸς ὑπήλυθε γυῖα ἕκαστον“
IL.20,45	δειδιότας, ὅθ' ὁρῶντο ποδώκεα Πηλεΐωνα
IL.20,46	τεύχεσι λαμπόμενον βροτολοιγῷ ἶσον Ἄρηϊ.
IL.20,47	αὐτὰρ ἐπεὶ μεθ' ὅμιλον Ὀλύμπιοι ἤλυθον ἀνδρῶν,
IL.20,48	„ὦρτο δ' Ἔρις κρατερὴ λαοσσόος, αὖε δ' Ἀθήνη“
IL.20,49	στᾶσ' ὁτὲ μὲν παρὰ τάφρον ὀρυκτὴν τείχεος ἐκτός,
IL.20,50	ἄλλοτ' ἐπ' ἀκτάων ἐριδούπων μακρὸν ἀΰτει.
IL.20,51	αὖε δ' Ἄρης ἑτέρωθεν ἐρεμνῇ λαίλαπι ἶσος
IL.20,52	ὀξὺ κατ' ἀκροτάτης πόλιος Τρώεσσι κελεύων,
IL.20,53	„ἄλλοτε πὰρ Σιμόεντι θέων ἐπὶ Καλλικολώνῃ.“
IL.20,54	ὣς τοὺς ἀμφοτέρους μάκαρες θεοὶ ὀτρύνοντες
IL.20,55	σύμβαλον, ἐν δ' αὐτοῖς ἔριδα ῥήγνυντο βαρεῖαν:
IL.20,56	δεινὸν δὲ βρόντησε πατὴρ ἀνδρῶν τε θεῶν τε
IL.20,57	ὑψόθεν: αὐτὰρ νέρθε Ποσειδάων ἐτίναξε
IL.20,58	„γαῖαν ἀπειρεσίην ὀρέων τ' αἰπεινὰ κάρηνα.“
IL.20,59	πάντες δ' ἐσσείοντο πόδες πολυπίδακος Ἴδης
IL.20,60	καὶ κορυφαί, Τρώων τε πόλις καὶ νῆες Ἀχαιῶν.
IL.20,61	ἔδεισεν δ' ὑπένερθεν ἄναξ ἐνέρων Ἀϊδωνεύς,
IL.20,62	δείσας δ' ἐκ θρόνου ἆλτο καὶ ἴαχε, μή οἱ ὕπερθε
IL.20,63	γαῖαν ἀναρρήξειε Ποσειδάων ἐνοσίχθων,
IL.20,64	οἰκία δὲ θνητοῖσι καὶ ἀθανάτοισι φανείη
IL.20,65	σμερδαλέ' εὐρώεντα, τά τε στυγέουσι θεοί περ:
IL.20,66	τόσσος ἄρα κτύπος ὦρτο θεῶν ἔριδι ξυνιόντων.
IL.20,67	ἤτοι μὲν γὰρ ἔναντα Ποσειδάωνος ἄνακτος
IL.20,68	„ἵστατ' Ἀπόλλων Φοῖβος ἔχων ἰὰ πτερόεντα,“
IL.20,69	„ἄντα δ' Ἐνυαλίοιο θεὰ γλαυκῶπις Ἀθήνη:“
IL.20,70	Ἥρῃ δ' ἀντέστη χρυσηλάκατος κελαδεινὴ
IL.20,71	Ἄρτεμις ἰοχέαιρα κασιγνήτη ἑκάτοιο:
IL.20,72	Λητοῖ δ' ἀντέστη σῶκος ἐριούνιος Ἑρμῆς,
IL.20,73	ἄντα δ' ἄρ' Ἡφαίστοιο μέγας ποταμὸς βαθυδίνης,
IL.20,74	„ὃν Ξάνθον καλέουσι θεοί, ἄνδρες δὲ Σκάμανδρον.“
IL.20,75	ὣς οἳ μὲν θεοὶ ἄντα θεῶν ἴσαν: αὐτὰρ Ἀχιλλεὺς
IL.20,76	Ἕκτορος ἄντα μάλιστα λιλαίετο δῦναι ὅμιλον
IL.20,77	Πριαμίδεω: τοῦ γάρ ῥα μάλιστά ἑ θυμὸς ἀνώγει
IL.20,78	αἵματος ἆσαι Ἄρηα ταλαύρινον πολεμιστήν.
IL.20,79	„Αἰνείαν δ' ἰθὺς λαοσσόος ὦρσεν Ἀπόλλων“
IL.20,80	ἀντία Πηλεΐωνος, ἐνῆκε δέ οἱ μένος ἠΰ:
IL.20,81	υἱέϊ δὲ Πριάμοιο Λυκάονι εἴσατο φωνήν:
IL.20,82	τῷ μιν ἐεισάμενος προσέφη Διὸς υἱὸς Ἀπόλλων:
IL.20,83	Αἰνεία Τρώων βουληφόρε ποῦ τοι ἀπειλαὶ
IL.20,84	„ἃς Τρώων βασιλεῦσιν ὑπίσχεο οἰνοποτάζων“
IL.20,85	Πηλεΐδεω Ἀχιλῆος ἐναντίβιον πολεμίξειν;
IL.20,86	τὸν δ' αὖτ' Αἰνείας ἀπαμειβόμενος προσέειπε:
IL.20,87	Πριαμίδη τί με ταῦτα καὶ οὐκ ἐθέλοντα κελεύεις
IL.20,88	ἀντία Πηλεΐωνος ὑπερθύμοιο μάχεσθαι;
IL.20,89	οὐ μὲν γὰρ νῦν πρῶτα ποδώκεος ἄντ' Ἀχιλῆος
IL.20,90	στήσομαι, ἀλλ' ἤδη με καὶ ἄλλοτε δουρὶ φόβησεν
IL.20,91	ἐξ Ἴδης, ὅτε βουσὶν ἐπήλυθεν ἡμετέρῃσι,
IL.20,92	πέρσε δὲ Λυρνησσὸν καὶ Πήδασον: αὐτὰρ ἐμὲ Ζεὺς
IL.20,93	εἰρύσαθ', ὅς μοι ἐπῶρσε μένος λαιψηρά τε γοῦνα.
IL.20,94	ἦ κ' ἐδάμην ὑπὸ χερσὶν Ἀχιλλῆος καὶ Ἀθήνης,
IL.20,95	ἥ οἱ πρόσθεν ἰοῦσα τίθει φάος ἠδ' ἐκέλευεν
IL.20,96	ἔγχεϊ χαλκείῳ Λέλεγας καὶ Τρῶας ἐναίρειν.
IL.20,97	τὼ οὐκ ἔστ' Ἀχιλῆος ἐναντίον ἄνδρα μάχεσθαι:
IL.20,98	αἰεὶ γὰρ πάρα εἷς γε θεῶν ὃς λοιγὸν ἀμύνει.
IL.20,99	καὶ δ' ἄλλως τοῦ γ' ἰθὺ βέλος πέτετ', οὐδ' ἀπολήγει
IL.20,100	πρὶν χροὸς ἀνδρομέοιο διελθέμεν. εἰ δὲ θεός περ
IL.20,101	ἶσον τείνειεν πολέμου τέλος, οὔ κε μάλα ῥέα
IL.20,102	νικήσει', οὐδ' εἰ παγχάλκεος εὔχεται εἶναι.
IL.20,103	τὸν δ' αὖτε προσέειπεν ἄναξ Διὸς υἱὸς Ἀπόλλων:
IL.20,104	ἥρως ἀλλ' ἄγε καὶ σὺ θεοῖς αἰειγενέτῃσιν
IL.20,105	εὔχεο: καὶ δὲ σέ φασι Διὸς κούρης Ἀφροδίτης
IL.20,106	ἐκγεγάμεν, κεῖνος δὲ χερείονος ἐκ θεοῦ ἐστίν:
IL.20,107	„ἣ μὲν γὰρ Διός ἐσθ', ἣ δ' ἐξ ἁλίοιο γέροντος.“
IL.20,108	ἀλλ' ἰθὺς φέρε χαλκὸν ἀτειρέα, μηδέ σε πάμπαν
IL.20,109	λευγαλέοις ἐπέεσσιν ἀποτρεπέτω καὶ ἀρειῇ.
IL.20,110	ὣς εἰπὼν ἔμπνευσε μένος μέγα ποιμένι λαῶν,
IL.20,111	βῆ δὲ διὰ προμάχων κεκορυθμένος αἴθοπι χαλκῷ.
IL.20,112	οὐδ' ἔλαθ' Ἀγχίσαο πάϊς λευκώλενον Ἥρην
IL.20,113	ἀντία Πηλεΐωνος ἰὼν ἀνὰ οὐλαμὸν ἀνδρῶν:
IL.20,114	ἣ δ' ἄμυδις στήσασα θεοὺς μετὰ μῦθον ἔειπε:
IL.20,115	φράζεσθον δὴ σφῶϊ Ποσείδαον καὶ Ἀθήνη
IL.20,116	ἐν φρεσὶν ὑμετέρῃσιν, ὅπως ἔσται τάδε ἔργα.
IL.20,117	Αἰνείας ὅδ' ἔβη κεκορυθμένος αἴθοπι χαλκῷ
IL.20,118	ἀντία Πηλεΐωνος, ἀνῆκε δὲ Φοῖβος Ἀπόλλων.
IL.20,119	ἀλλ' ἄγεθ', ἡμεῖς πέρ μιν ἀποτρωπῶμεν ὀπίσσω
IL.20,120	αὐτόθεν, ἤ τις ἔπειτα καὶ ἡμείων Ἀχιλῆϊ
IL.20,121	παρσταίη, δοίη δὲ κράτος μέγα, μηδέ τι θυμῷ
IL.20,122	δευέσθω, ἵνα εἰδῇ ὅ μιν φιλέουσιν ἄριστοι
IL.20,123	ἀθανάτων, οἳ δ' αὖτ' ἀνεμώλιοι οἳ τὸ πάρος περ
IL.20,124	Τρωσὶν ἀμύνουσιν πόλεμον καὶ δηϊοτῆτα.
IL.20,125	πάντες δ' Οὐλύμποιο κατήλθομεν ἀντιόωντες
IL.20,126	τῆσδε μάχης, ἵνα μή τι μετὰ Τρώεσσι πάθῃσι
IL.20,127	σήμερον: ὕστερον αὖτε τὰ πείσεται ἅσσά οἱ αἶσα
IL.20,128	γιγνομένῳ ἐπένησε λίνῳ ὅτε μιν τέκε μήτηρ.
IL.20,129	εἰ δ' Ἀχιλεὺς οὐ ταῦτα θεῶν ἐκ πεύσεται ὀμφῆς
IL.20,130	δείσετ' ἔπειθ', ὅτε κέν τις ἐναντίβιον θεὸς ἔλθῃ
IL.20,131	ἐν πολέμῳ: χαλεποὶ δὲ θεοὶ φαίνεσθαι ἐναργεῖς.
IL.20,132	τὴν δ' ἠμείβετ' ἔπειτα Ποσειδάων ἐνοσίχθων:
IL.20,133	Ἥρη μὴ χαλέπαινε παρ' ἐκ νόον: οὐδέ τί σε χρή.
IL.20,134	οὐκ ἂν ἔγωγ' ἐθέλοιμι θεοὺς ἔριδι ξυνελάσσαι
IL.20,135	ἡμέας τοὺς ἄλλους, ἐπεὶ ἦ πολὺ φέρτεροί εἰμεν:
IL.20,136	ἀλλ' ἡμεῖς μὲν ἔπειτα καθεζώμεσθα κιόντες
IL.20,137	ἐκ πάτου ἐς σκοπιήν, πόλεμος δ' ἄνδρεσσι μελήσει.
IL.20,138	εἰ δέ κ' Ἄρης ἄρχωσι μάχης ἢ Φοῖβος Ἀπόλλων,
IL.20,139	ἢ Ἀχιλῆ' ἴσχωσι καὶ οὐκ εἰῶσι μάχεσθαι,
IL.20,140	αὐτίκ' ἔπειτα καὶ ἄμμι παρ' αὐτόθι νεῖκος ὀρεῖται
IL.20,141	φυλόπιδος: μάλα δ' ὦκα διακρινθέντας ὀΐω
IL.20,142	ἂψ ἴμεν Οὔλυμπον δὲ θεῶν μεθ' ὁμήγυριν ἄλλων
IL.20,143	ἡμετέρῃς ὑπὸ χερσὶν ἀναγκαίηφι δαμέντας.
IL.20,144	ὣς ἄρα φωνήσας ἡγήσατο κυανοχαίτης
IL.20,145	τεῖχος ἐς ἀμφίχυτον Ἡρακλῆος θείοιο
IL.20,146	ὑψηλόν, τό ῥά οἱ Τρῶες καὶ Παλλὰς Ἀθήνη
IL.20,147	„ποίεον, ὄφρα τὸ κῆτος ὑπεκπροφυγὼν ἀλέαιτο,“
IL.20,148	ὁππότε μιν σεύαιτο ἀπ' ἠϊόνος πεδίον δέ.
IL.20,149	ἔνθα Ποσειδάων κατ' ἄρ' ἕζετο καὶ θεοὶ ἄλλοι,
IL.20,150	ἀμφὶ δ' ἄρ' ἄρρηκτον νεφέλην ὤμοισιν ἕσαντο:
IL.20,151	οἳ δ' ἑτέρωσε καθῖζον ἐπ' ὀφρύσι Καλλικολώνης
IL.20,152	ἀμφὶ σὲ ἤϊε Φοῖβε καὶ Ἄρηα πτολίπορθον.
IL.20,153	ὣς οἳ μέν ῥ' ἑκάτερθε καθήατο μητιόωντες
IL.20,154	βουλάς: ἀρχέμεναι δὲ δυσηλεγέος πολέμοιο
IL.20,155	ὄκνεον ἀμφότεροι, Ζεὺς δ' ἥμενος ὕψι κέλευε.
IL.20,156	τῶν δ' ἅπαν ἐπλήσθη πεδίον καὶ λάμπετο χαλκῷ
IL.20,157	ἀνδρῶν ἠδ' ἵππων: κάρκαιρε δὲ γαῖα πόδεσσιν
IL.20,158	ὀρνυμένων ἄμυδις. δύο δ' ἀνέρες ἔξοχ' ἄριστοι
IL.20,159	ἐς μέσον ἀμφοτέρων συνίτην μεμαῶτε μάχεσθαι
IL.20,160	Αἰνείας τ' Ἀγχισιάδης καὶ δῖος Ἀχιλλεύς.
IL.20,161	Αἰνείας δὲ πρῶτος ἀπειλήσας ἐβεβήκει
IL.20,162	νευστάζων κόρυθι βριαρῇ: ἀτὰρ ἀσπίδα θοῦριν
IL.20,163	πρόσθεν ἔχε στέρνοιο, τίνασσε δὲ χάλκεον ἔγχος.
IL.20,164	Πηλεΐδης δ' ἑτέρωθεν ἐναντίον ὦρτο λέων ὣς
IL.20,165	σίντης, ὅν τε καὶ ἄνδρες ἀποκτάμεναι μεμάασιν
IL.20,166	„ἀγρόμενοι πᾶς δῆμος: ὃ δὲ πρῶτον μὲν ἀτίζων“
IL.20,167	ἔρχεται, ἀλλ' ὅτε κέν τις ἀρηϊθόων αἰζηῶν
IL.20,168	δουρὶ βάλῃ ἐάλη τε χανών, περί τ' ἀφρὸς ὀδόντας
IL.20,169	γίγνεται, ἐν δέ τέ οἱ κραδίῃ στένει ἄλκιμον ἦτορ,
IL.20,170	οὐρῇ δὲ πλευράς τε καὶ ἰσχία ἀμφοτέρωθεν
IL.20,171	μαστίεται, ἑὲ δ' αὐτὸν ἐποτρύνει μαχέσασθαι,
IL.20,172	γλαυκιόων δ' ἰθὺς φέρεται μένει, ἤν τινα πέφνῃ
IL.20,173	ἀνδρῶν, ἢ αὐτὸς φθίεται πρώτῳ ἐν ὁμίλῳ:
IL.20,174	ὣς Ἀχιλῆ' ὄτρυνε μένος καὶ θυμὸς ἀγήνωρ
IL.20,175	ἀντίον ἐλθέμεναι μεγαλήτορος Αἰνείαο.
IL.20,176	οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες,
IL.20,177	τὸν πρότερος προσέειπε ποδάρκης δῖος Ἀχιλλεύς:
IL.20,178	Αἰνεία τί σὺ τόσσον ὁμίλου πολλὸν ἐπελθὼν
IL.20,179	ἔστης; ἦ σέ γε θυμὸς ἐμοὶ μαχέσασθαι ἀνώγει
IL.20,180	ἐλπόμενον Τρώεσσιν ἀνάξειν ἱπποδάμοισι
IL.20,181	τιμῆς τῆς Πριάμου; ἀτὰρ εἴ κεν ἔμ' ἐξεναρίξῃς,
IL.20,182	οὔ τοι τοὔνεκά γε Πρίαμος γέρας ἐν χερὶ θήσει:
IL.20,183	εἰσὶν γάρ οἱ παῖδες, ὃ δ' ἔμπεδος οὐδ' ἀεσίφρων.
IL.20,184	ἦ νύ τί τοι Τρῶες τέμενος τάμον ἔξοχον ἄλλων
IL.20,185	καλὸν φυταλιῆς καὶ ἀρούρης, ὄφρα νέμηαι
IL.20,186	αἴ κεν ἐμὲ κτείνης; χαλεπῶς δέ σ' ἔολπα τὸ ῥέξειν.
IL.20,187	ἤδη μὲν σέ γέ φημι καὶ ἄλλοτε δουρὶ φοβῆσαι.
IL.20,188	ἦ οὐ μέμνῃ ὅτε πέρ σε βοῶν ἄπο μοῦνον ἐόντα
IL.20,189	σεῦα κατ' Ἰδαίων ὀρέων ταχέεσσι πόδεσσι
IL.20,190	καρπαλίμως; τότε δ' οὔ τι μετατροπαλίζεο φεύγων.
IL.20,191	ἔνθεν δ' ἐς Λυρνησσὸν ὑπέκφυγες: αὐτὰρ ἐγὼ τὴν
IL.20,192	πέρσα μεθορμηθεὶς σὺν Ἀθήνῃ καὶ Διὶ πατρί,
IL.20,193	ληϊάδας δὲ γυναῖκας ἐλεύθερον ἦμαρ ἀπούρας
IL.20,194	ἦγον: ἀτὰρ σὲ Ζεὺς ἐρρύσατο καὶ θεοὶ ἄλλοι.
IL.20,195	ἀλλ' οὐ νῦν ἐρύεσθαι ὀΐομαι, ὡς ἐνὶ θυμῷ
IL.20,196	βάλλεαι: ἀλλά σ' ἔγωγ' ἀναχωρήσαντα κελεύω
IL.20,197	ἐς πληθὺν ἰέναι, μηδ' ἀντίος ἵστασ' ἐμεῖο,
IL.20,198	πρίν τι κακὸν παθέειν: ῥεχθὲν δέ τε νήπιος ἔγνω.
IL.20,199	τὸν δ' αὖτ' Αἰνείας ἀπαμείβετο φώνησέν τε:
IL.20,200	Πηλεΐδη μὴ δὴ ἐπέεσσί με νηπύτιον ὣς
IL.20,201	ἔλπεο δειδίξεσθαι, ἐπεὶ σάφα οἶδα καὶ αὐτὸς
IL.20,202	ἠμὲν κερτομίας ἠδ' αἴσυλα μυθήσασθαι.
IL.20,203	ἴδμεν δ' ἀλλήλων γενεήν, ἴδμεν δὲ τοκῆας
IL.20,204	πρόκλυτ' ἀκούοντες ἔπεα θνητῶν ἀνθρώπων:
IL.20,205	ὄψει δ' οὔτ' ἄρ πω σὺ ἐμοὺς ἴδες οὔτ' ἄρ' ἐγὼ σούς.
IL.20,206	φασὶ σὲ μὲν Πηλῆος ἀμύμονος ἔκγονον εἶναι,
IL.20,207	μητρὸς δ' ἐκ Θέτιδος καλλιπλοκάμου ἁλοσύδνης:
IL.20,208	αὐτὰρ ἐγὼν υἱὸς μεγαλήτορος Ἀγχίσαο
IL.20,209	εὔχομαι ἐκγεγάμεν, μήτηρ δέ μοί ἐστ' Ἀφροδίτη:
IL.20,210	τῶν δὴ νῦν ἕτεροί γε φίλον παῖδα κλαύσονται
IL.20,211	σήμερον: οὐ γάρ φημ' ἐπέεσσί γε νηπυτίοισιν
IL.20,212	ὧδε διακρινθέντε μάχης ἐξαπονέεσθαι.
IL.20,213	„εἰ δ' ἐθέλεις καὶ ταῦτα δαήμεναι, ὄφρ' ἐῢ εἰδῇσ“
IL.20,214	ἡμετέρην γενεήν, πολλοὶ δέ μιν ἄνδρες ἴσασι:
IL.20,215	Δάρδανον αὖ πρῶτον τέκετο νεφεληγερέτα Ζεύς,
IL.20,216	„κτίσσε δὲ Δαρδανίην, ἐπεὶ οὔ πω Ἴλιος ἱρὴ“
IL.20,217	ἐν πεδίῳ πεπόλιστο πόλις μερόπων ἀνθρώπων,
IL.20,218	ἀλλ' ἔθ' ὑπωρείας ᾤκεον πολυπίδακος Ἴδης.
IL.20,219	Δάρδανος αὖ τέκεθ' υἱὸν Ἐριχθόνιον βασιλῆα,
IL.20,220	ὃς δὴ ἀφνειότατος γένετο θνητῶν ἀνθρώπων:
IL.20,221	τοῦ τρισχίλιαι ἵπποι ἕλος κάτα βουκολέοντο
IL.20,222	θήλειαι, πώλοισιν ἀγαλλόμεναι ἀταλῇσι.
IL.20,223	„τάων καὶ Βορέης ἠράσσατο βοσκομενάων,“
IL.20,224	„ἵππῳ δ' εἰσάμενος παρελέξατο κυανοχαίτῃ:“
IL.20,225	αἳ δ' ὑποκυσάμεναι ἔτεκον δυοκαίδεκα πώλους.
IL.20,226	αἳ δ' ὅτε μὲν σκιρτῷεν ἐπὶ ζείδωρον ἄρουραν,
IL.20,227	ἄκρον ἐπ' ἀνθερίκων καρπὸν θέον οὐδὲ κατέκλων:
IL.20,228	ἀλλ' ὅτε δὴ σκιρτῷεν ἐπ' εὐρέα νῶτα θαλάσσης,
IL.20,229	„ἄκρον ἐπὶ ῥηγμῖνος ἁλὸς πολιοῖο θέεσκον.“
IL.20,230	Τρῶα δ' Ἐριχθόνιος τέκετο Τρώεσσιν ἄνακτα:
IL.20,231	Τρωὸς δ' αὖ τρεῖς παῖδες ἀμύμονες ἐξεγένοντο
IL.20,232	Ἶλός τ' Ἀσσάρακός τε καὶ ἀντίθεος Γανυμήδης,
IL.20,233	„ὃς δὴ κάλλιστος γένετο θνητῶν ἀνθρώπων:“
IL.20,234	„τὸν καὶ ἀνηρείψαντο θεοὶ Διὶ οἰνοχοεύειν“
IL.20,235	κάλλεος εἵνεκα οἷο ἵν' ἀθανάτοισι μετείη.
IL.20,236	Ἶλος δ' αὖ τέκεθ' υἱὸν ἀμύμονα Λαομέδοντα:
IL.20,237	Λαομέδων δ' ἄρα Τιθωνὸν τέκετο Πρίαμόν τε
IL.20,238	Λάμπόν τε Κλυτίον θ' Ἱκετάονά τ' ὄζον Ἄρηος:
IL.20,239	Ἀσσάρακος δὲ Κάπυν, ὃ δ' ἄρ' Ἀγχίσην τέκε παῖδα:
IL.20,240	αὐτὰρ ἔμ' Ἀγχίσης, Πρίαμος δ' ἔτεχ' Ἕκτορα δῖον.
IL.20,241	ταύτης τοι γενεῆς τε καὶ αἵματος εὔχομαι εἶναι.
IL.20,242	Ζεὺς δ' ἀρετὴν ἄνδρεσσιν ὀφέλλει τε μινύθει τε
IL.20,243	ὅππως κεν ἐθέλῃσιν: ὃ γὰρ κάρτιστος ἁπάντων.
IL.20,244	ἀλλ' ἄγε μηκέτι ταῦτα λεγώμεθα νηπύτιοι ὣς
IL.20,245	ἑσταότ' ἐν μέσσῃ ὑσμίνῃ δηϊοτῆτος.
IL.20,246	ἔστι γὰρ ἀμφοτέροισιν ὀνείδεα μυθήσασθαι
IL.20,247	πολλὰ μάλ', οὐδ' ἂν νηῦς ἑκατόζυγος ἄχθος ἄροιτο.
IL.20,248	στρεπτὴ δὲ γλῶσσ' ἐστὶ βροτῶν, πολέες δ' ἔνι μῦθοι
IL.20,249	παντοῖοι, ἐπέων δὲ πολὺς νομὸς ἔνθα καὶ ἔνθα.
IL.20,250	ὁπποῖόν κ' εἴπῃσθα ἔπος, τοῖόν κ' ἐπακούσαις.
IL.20,251	ἀλλὰ τί ἢ ἔριδας καὶ νείκεα νῶϊν ἀνάγκη
IL.20,252	νεικεῖν ἀλλήλοισιν ἐναντίον ὥς τε γυναῖκας,
IL.20,253	αἵ τε χολωσάμεναι ἔριδος πέρι θυμοβόροιο
IL.20,254	νεικεῦσ' ἀλλήλῃσι μέσην ἐς ἄγυιαν ἰοῦσαι
IL.20,255	πόλλ' ἐτεά τε καὶ οὐκί: χόλος δέ τε καὶ τὰ κελεύει.
IL.20,256	ἀλκῆς δ' οὔ μ' ἐπέεσσιν ἀποτρέψεις μεμαῶτα
IL.20,257	πρὶν χαλκῷ μαχέσασθαι ἐναντίον: ἀλλ' ἄγε θᾶσσον
IL.20,258	γευσόμεθ' ἀλλήλων χαλκήρεσιν ἐγχείῃσιν.
IL.20,259	ἦ ῥα καὶ ἐν δεινῷ σάκει ἤλασεν ὄβριμον ἔγχος
IL.20,260	„σμερδαλέῳ: μέγα δ' ἀμφὶ σάκος μύκε δουρὸς ἀκωκῇ.“
IL.20,261	„Πηλεΐδης δὲ σάκος μὲν ἀπὸ ἕο χειρὶ παχείῃ“
IL.20,262	ἔσχετο ταρβήσας: φάτο γὰρ δολιχόσκιον ἔγχος
IL.20,263	„ῥέα διελεύσεσθαι μεγαλήτορος Αἰνείαο“
IL.20,264	νήπιος, οὐδ' ἐνόησε κατὰ φρένα καὶ κατὰ θυμὸν
IL.20,265	ὡς οὐ ῥηΐδι' ἐστὶ θεῶν ἐρικυδέα δῶρα
IL.20,266	„ἀνδράσι γε θνητοῖσι δαμήμεναι οὐδ' ὑποείκειν.“
IL.20,267	οὐδὲ τότ' Αἰνείαο δαΐφρονος ὄβριμον ἔγχος
IL.20,268	ῥῆξε σάκος: χρυσὸς γὰρ ἐρύκακε, δῶρα θεοῖο:
IL.20,269	ἀλλὰ δύω μὲν ἔλασσε διὰ πτύχας, αἳ δ' ἄρ' ἔτι τρεῖς
IL.20,270	ἦσαν, ἐπεὶ πέντε πτύχας ἤλασε κυλλοποδίων,
IL.20,271	τὰς δύο χαλκείας, δύο δ' ἔνδοθι κασσιτέροιο,
IL.20,272	τὴν δὲ μίαν χρυσῆν, τῇ ῥ' ἔσχετο μείλινον ἔγχος.
IL.20,273	δεύτερος αὖτ' Ἀχιλεὺς προΐει δολιχόσκιον ἔγχος,
IL.20,274	καὶ βάλεν Αἰνείαο κατ' ἀσπίδα πάντοσ' ἐΐσην
IL.20,275	ἄντυγ' ὕπο πρώτην, ᾗ λεπτότατος θέε χαλκός,
IL.20,276	λεπτοτάτη δ' ἐπέην ῥινὸς βοός: ἣ δὲ διὰ πρὸ
IL.20,277	Πηλιὰς ἤϊξεν μελίη, λάκε δ' ἀσπὶς ὑπ' αὐτῆς.
IL.20,278	Αἰνείας δ' ἐάλη καὶ ἀπὸ ἕθεν ἀσπίδ' ἀνέσχε
IL.20,279	„δείσας: ἐγχείη δ' ἄρ' ὑπὲρ νώτου ἐνὶ γαίῃ“
IL.20,280	ἔστη ἱεμένη, διὰ δ' ἀμφοτέρους ἕλε κύκλους
IL.20,281	ἀσπίδος ἀμφιβρότης: ὃ δ' ἀλευάμενος δόρυ μακρὸν
IL.20,282	ἔστη, κὰδ δ' ἄχος οἱ χύτο μυρίον ὀφθαλμοῖσι,
IL.20,283	„ταρβήσας ὅ οἱ ἄγχι πάγη βέλος. αὐτὰρ Ἀχιλλεὺσ“
IL.20,284	ἐμμεμαὼς ἐπόρουσεν ἐρυσσάμενος ξίφος ὀξὺ
IL.20,285	σμερδαλέα ἰάχων: ὃ δὲ χερμάδιον λάβε χειρὶ
IL.20,286	Αἰνείας, μέγα ἔργον, ὃ οὐ δύο γ' ἄνδρε φέροιεν,
IL.20,287	οἷοι νῦν βροτοί εἰσ': ὃ δέ μιν ῥέα πάλλε καὶ οἶος.
IL.20,288	ἔνθά κεν Αἰνείας μὲν ἐπεσσύμενον βάλε πέτρῳ
IL.20,289	ἢ κόρυθ' ἠὲ σάκος, τό οἱ ἤρκεσε λυγρὸν ὄλεθρον,
IL.20,290	„τὸν δέ κε Πηλεΐδης σχεδὸν ἄορι θυμὸν ἀπηύρα,“
IL.20,291	εἰ μὴ ἄρ' ὀξὺ νόησε Ποσειδάων ἐνοσίχθων:
IL.20,292	αὐτίκα δ' ἀθανάτοισι θεοῖς μετὰ μῦθον ἔειπεν:
IL.20,293	„ὢ πόποι ἦ μοι ἄχος μεγαλήτορος Αἰνείαο,“
IL.20,294	ὃς τάχα Πηλεΐωνι δαμεὶς Ἄϊδος δὲ κάτεισι
IL.20,295	πειθόμενος μύθοισιν Ἀπόλλωνος ἑκάτοιο
IL.20,296	νήπιος, οὐδέ τί οἱ χραισμήσει λυγρὸν ὄλεθρον.
IL.20,297	ἀλλὰ τί ἢ νῦν οὗτος ἀναίτιος ἄλγεα πάσχει
IL.20,298	„μὰψ ἕνεκ' ἀλλοτρίων ἀχέων, κεχαρισμένα δ' αἰεὶ“
IL.20,299	„δῶρα θεοῖσι δίδωσι τοὶ οὐρανὸν εὐρὺν ἔχουσιν;“
IL.20,300	ἀλλ' ἄγεθ' ἡμεῖς πέρ μιν ὑπὲκ θανάτου ἀγάγωμεν,
IL.20,301	μή πως καὶ Κρονίδης κεχολώσεται, αἴ κεν Ἀχιλλεὺς
IL.20,302	τόνδε κατακτείνῃ: μόριμον δέ οἵ ἐστ' ἀλέασθαι,
IL.20,303	ὄφρα μὴ ἄσπερμος γενεὴ καὶ ἄφαντος ὄληται
IL.20,304	Δαρδάνου, ὃν Κρονίδης περὶ πάντων φίλατο παίδων
IL.20,305	οἳ ἕθεν ἐξεγένοντο γυναικῶν τε θνητάων.
IL.20,306	ἤδη γὰρ Πριάμου γενεὴν ἔχθηρε Κρονίων:
IL.20,307	νῦν δὲ δὴ Αἰνείαο βίη Τρώεσσιν ἀνάξει
IL.20,308	καὶ παίδων παῖδες, τοί κεν μετόπισθε γένωνται.
IL.20,309	τὸν δ' ἠμείβετ' ἔπειτα βοῶπις πότνια Ἥρη:
IL.20,310	ἐννοσίγαι', αὐτὸς σὺ μετὰ φρεσὶ σῇσι νόησον
IL.20,311	„Αἰνείαν ἤ κέν μιν ἐρύσσεαι ἦ κεν ἐάσῃσ“
IL.20,312	Πηλεΐδῃ Ἀχιλῆϊ δαμήμεναι, ἐσθλὸν ἐόντα.
IL.20,313	ἤτοι μὲν γὰρ νῶϊ πολέας ὠμόσσαμεν ὅρκους
IL.20,314	πᾶσι μετ' ἀθανάτοισιν ἐγὼ καὶ Παλλὰς Ἀθήνη
IL.20,315	μή ποτ' ἐπὶ Τρώεσσιν ἀλεξήσειν κακὸν ἦμαρ,
IL.20,316	μηδ' ὁπότ' ἂν Τροίη μαλερῷ πυρὶ πᾶσα δάηται
IL.20,317	καιομένη, καίωσι δ' ἀρήϊοι υἷες Ἀχαιῶν.
IL.20,318	αὐτὰρ ἐπεὶ τό γ' ἄκουσε Ποσειδάων ἐνοσίχθων,
IL.20,319	βῆ ῥ' ἴμεν ἄν τε μάχην καὶ ἀνὰ κλόνον ἐγχειάων,
IL.20,320	ἷξε δ' ὅθ' Αἰνείας ἠδ' ὃ κλυτὸς ἦεν Ἀχιλλεύς.
IL.20,321	αὐτίκα τῷ μὲν ἔπειτα κατ' ὀφθαλμῶν χέεν ἀχλὺν
IL.20,322	Πηλεΐδῃ Ἀχιλῆϊ: ὃ δὲ μελίην εὔχαλκον
IL.20,323	ἀσπίδος ἐξέρυσεν μεγαλήτορος Αἰνείαο:
IL.20,324	καὶ τὴν μὲν προπάροιθε ποδῶν Ἀχιλῆος ἔθηκεν,
IL.20,325	Αἰνείαν δ' ἔσσευεν ἀπὸ χθονὸς ὑψόσ' ἀείρας.
IL.20,326	πολλὰς δὲ στίχας ἡρώων, πολλὰς δὲ καὶ ἵππων
IL.20,327	Αἰνείας ὑπερᾶλτο θεοῦ ἀπὸ χειρὸς ὀρούσας,
IL.20,328	ἷξε δ' ἐπ' ἐσχατιὴν πολυάϊκος πολέμοιο,
IL.20,329	ἔνθά τε Καύκωνες πόλεμον μέτα θωρήσσοντο.
IL.20,330	τῷ δὲ μάλ' ἐγγύθεν ἦλθε Ποσειδάων ἐνοσίχθων,
IL.20,331	καί μιν φωνήσας ἔπεα πτερόεντα προσηύδα:
IL.20,332	Αἰνεία, τίς σ' ὧδε θεῶν ἀτέοντα κελεύει
IL.20,333	ἀντία Πηλεΐωνος ὑπερθύμοιο μάχεσθαι,
IL.20,334	ὃς σεῦ ἅμα κρείσσων καὶ φίλτερος ἀθανάτοισιν;
IL.20,335	ἀλλ' ἀναχωρῆσαι ὅτε κεν συμβλήσεαι αὐτῷ,
IL.20,336	μὴ καὶ ὑπὲρ μοῖραν δόμον Ἄϊδος εἰσαφίκηαι.
IL.20,337	αὐτὰρ ἐπεί κ' Ἀχιλεὺς θάνατον καὶ πότμον ἐπίσπῃ,
IL.20,338	θαρσήσας δὴ ἔπειτα μετὰ πρώτοισι μάχεσθαι:
IL.20,339	οὐ μὲν γάρ τίς σ' ἄλλος Ἀχαιῶν ἐξεναρίξει.
IL.20,340	ὣς εἰπὼν λίπεν αὐτόθ', ἐπεὶ διεπέφραδε πάντα.
IL.20,341	αἶψα δ' ἔπειτ' Ἀχιλῆος ἀπ' ὀφθαλμῶν σκέδασ' ἀχλὺν
IL.20,342	θεσπεσίην: ὃ δ' ἔπειτα μέγ' ἔξιδεν ὀφθαλμοῖσιν,
IL.20,343	ὀχθήσας δ' ἄρα εἶπε πρὸς ὃν μεγαλήτορα θυμόν:
IL.20,344	ὢ πόποι ἦ μέγα θαῦμα τόδ' ὀφθαλμοῖσιν ὁρῶμαι:
IL.20,345	ἔγχος μὲν τόδε κεῖται ἐπὶ χθονός, οὐδέ τι φῶτα
IL.20,346	„λεύσσω, τῷ ἐφέηκα κατακτάμεναι μενεαίνων.“
IL.20,347	ἦ ῥα καὶ Αἰνείας φίλος ἀθανάτοισι θεοῖσιν
IL.20,348	ἦεν: ἀτάρ μιν ἔφην μὰψ αὔτως εὐχετάασθαι.
IL.20,349	ἐρρέτω: οὔ οἱ θυμὸς ἐμεῦ ἔτι πειρηθῆναι
IL.20,350	ἔσσεται, ὃς καὶ νῦν φύγεν ἄσμενος ἐκ θανάτοιο.
IL.20,351	ἀλλ' ἄγε δὴ Δαναοῖσι φιλοπτολέμοισι κελεύσας
IL.20,352	τῶν ἄλλων Τρώων πειρήσομαι ἀντίος ἐλθών.
IL.20,353	ἦ, καὶ ἐπὶ στίχας ἆλτο, κέλευε δὲ φωτὶ ἑκάστῳ:
IL.20,354	μηκέτι νῦν Τρώων ἑκὰς ἕστατε δῖοι Ἀχαιοί,
IL.20,355	ἀλλ' ἄγ' ἀνὴρ ἄντ' ἀνδρὸς ἴτω, μεμάτω δὲ μάχεσθαι.
IL.20,356	ἀργαλέον δέ μοί ἐστι καὶ ἰφθίμῳ περ ἐόντι
IL.20,357	τοσσούσδ' ἀνθρώπους ἐφέπειν καὶ πᾶσι μάχεσθαι:
IL.20,358	οὐδέ κ' Ἄρης, ὅς περ θεὸς ἄμβροτος, οὐδέ κ' Ἀθήνη
IL.20,359	τοσσῆσδ' ὑσμίνης ἐφέποι στόμα καὶ πονέοιτο:
IL.20,360	ἀλλ' ὅσσον μὲν ἐγὼ δύναμαι χερσίν τε ποσίν τε
IL.20,361	καὶ σθένει, οὔ μ' ἔτι φημὶ μεθησέμεν οὐδ' ἠβαιόν,
IL.20,362	„ἀλλὰ μάλα στιχὸς εἶμι διαμπερές, οὐδέ τιν' οἴω“
IL.20,363	Τρώων χαιρήσειν, ὅς τις σχεδὸν ἔγχεος ἔλθῃ.
IL.20,364	ὣς φάτ' ἐποτρύνων: Τρώεσσι δὲ φαίδιμος Ἕκτωρ
IL.20,365	κέκλεθ' ὁμοκλήσας, φάτο δ' ἴμεναι ἄντ' Ἀχιλῆος:
IL.20,366	Τρῶες ὑπέρθυμοι μὴ δείδιτε Πηλεΐωνα.
IL.20,367	καί κεν ἐγὼ ἐπέεσσι καὶ ἀθανάτοισι μαχοίμην,
IL.20,368	ἔγχεϊ δ' ἀργαλέον, ἐπεὶ ἦ πολὺ φέρτεροί εἰσιν.
IL.20,369	οὐδ' Ἀχιλεὺς πάντεσσι τέλος μύθοις ἐπιθήσει,
IL.20,370	ἀλλὰ τὸ μὲν τελέει, τὸ δὲ καὶ μεσσηγὺ κολούει.
IL.20,371	τοῦ δ' ἐγὼ ἀντίος εἶμι καὶ εἰ πυρὶ χεῖρας ἔοικεν,
IL.20,372	„εἰ πυρὶ χεῖρας ἔοικε, μένος δ' αἴθωνι σιδήρῳ.“
IL.20,373	ὣς φάτ' ἐποτρύνων, οἳ δ' ἀντίοι ἔγχε' ἄειραν
IL.20,374	Τρῶες: τῶν δ' ἄμυδις μίχθη μένος, ὦρτο δ' ἀϋτή.
IL.20,375	„καὶ τότ' ἄρ' Ἕκτορα εἶπε παραστὰς Φοῖβος Ἀπόλλων:“
IL.20,376	Ἕκτορ μηκέτι πάμπαν Ἀχιλλῆϊ προμάχιζε,
IL.20,377	ἀλλὰ κατὰ πληθύν τε καὶ ἐκ φλοίσβοιο δέδεξο,
IL.20,378	„μή πώς σ' ἠὲ βάλῃ ἠὲ σχεδὸν ἄορι τύψῃ.“
IL.20,379	ὣς ἔφαθ', Ἕκτωρ δ' αὖτις ἐδύσετο οὐλαμὸν ἀνδρῶν
IL.20,380	ταρβήσας, ὅτ' ἄκουσε θεοῦ ὄπα φωνήσαντος.
IL.20,381	ἐν δ' Ἀχιλεὺς Τρώεσσι θόρε φρεσὶν εἱμένος ἀλκὴν
IL.20,382	σμερδαλέα ἰάχων, πρῶτον δ' ἕλεν Ἰφιτίωνα
IL.20,383	ἐσθλὸν Ὀτρυντεΐδην πολέων ἡγήτορα λαῶν,
IL.20,384	ὃν νύμφη τέκε νηῒς Ὀτρυντῆϊ πτολιπόρθῳ
IL.20,385	„Τμώλῳ ὕπο νιφόεντι Ὕδης ἐν πίονι δήμῳ:“
IL.20,386	τὸν δ' ἰθὺς μεμαῶτα βάλ' ἔγχεϊ δῖος Ἀχιλλεὺς
IL.20,387	„μέσσην κὰκ κεφαλήν: ἣ δ' ἄνδιχα πᾶσα κεάσθη,“
IL.20,388	„δούπησεν δὲ πεσών, ὃ δ' ἐπεύξατο δῖος Ἀχιλλεύς:“
IL.20,389	„κεῖσαι Ὀτρυντεΐδη πάντων ἐκπαγλότατ' ἀνδρῶν:“
IL.20,390	ἐνθάδε τοι θάνατος, γενεὴ δέ τοί ἐστ' ἐπὶ λίμνῃ
IL.20,391	Γυγαίῃ, ὅθι τοι τέμενος πατρώϊόν ἐστιν
IL.20,392	Ὕλλῳ ἐπ' ἰχθυόεντι καὶ Ἕρμῳ δινήεντι.
IL.20,393	ὣς ἔφατ' εὐχόμενος, τὸν δὲ σκότος ὄσσε κάλυψε.
IL.20,394	τὸν μὲν Ἀχαιῶν ἵπποι ἐπισσώτροις δατέοντο
IL.20,395	πρώτῃ ἐν ὑσμίνῃ: ὃ δ' ἐπ' αὐτῷ Δημολέοντα
IL.20,396	ἐσθλὸν ἀλεξητῆρα μάχης Ἀντήνορος υἱὸν
IL.20,397	νύξε κατὰ κρόταφον, κυνέης διὰ χαλκοπαρῄου.
IL.20,398	οὐδ' ἄρα χαλκείη κόρυς ἔσχεθεν, ἀλλὰ δι' αὐτῆς
IL.20,399	αἰχμὴ ἱεμένη ῥῆξ' ὀστέον, ἐγκέφαλος δὲ
IL.20,400	ἔνδον ἅπας πεπάλακτο: δάμασσε δέ μιν μεμαῶτα.
IL.20,401	Ἱπποδάμαντα δ' ἔπειτα καθ' ἵππων ἀΐξαντα
IL.20,402	πρόσθεν ἕθεν φεύγοντα μετάφρενον οὔτασε δουρί.
IL.20,403	αὐτὰρ ὃ θυμὸν ἄϊσθε καὶ ἤρυγεν, ὡς ὅτε ταῦρος
IL.20,404	„ἤρυγεν ἑλκόμενος Ἑλικώνιον ἀμφὶ ἄνακτα“
IL.20,405	κούρων ἑλκόντων: γάνυται δέ τε τοῖς ἐνοσίχθων:
IL.20,406	ὣς ἄρα τόν γ' ἐρυγόντα λίπ' ὀστέα θυμὸς ἀγήνωρ:
IL.20,407	αὐτὰρ ὃ βῆ σὺν δουρὶ μετ' ἀντίθεον Πολύδωρον
IL.20,408	Πριαμίδην. τὸν δ' οὔ τι πατὴρ εἴασκε μάχεσθαι,
IL.20,409	οὕνεκά οἱ μετὰ παισὶ νεώτατος ἔσκε γόνοιο,
IL.20,410	καί οἱ φίλτατος ἔσκε, πόδεσσι δὲ πάντας ἐνίκα
IL.20,411	δὴ τότε νηπιέῃσι ποδῶν ἀρετὴν ἀναφαίνων
IL.20,412	θῦνε διὰ προμάχων, εἷος φίλον ὤλεσε θυμόν.
IL.20,413	τὸν βάλε μέσσον ἄκοντι ποδάρκης δῖος Ἀχιλλεὺς
IL.20,414	νῶτα παραΐσσοντος, ὅθι ζωστῆρος ὀχῆες
IL.20,415	„χρύσειοι σύνεχον καὶ διπλόος ἤντετο θώρηξ:“
IL.20,416	ἀντικρὺ δὲ διέσχε παρ' ὀμφαλὸν ἔγχεος αἰχμή,
IL.20,417	γνὺξ δ' ἔριπ' οἰμώξας, νεφέλη δέ μιν ἀμφεκάλυψε
IL.20,418	κυανέη, προτὶ οἷ δ' ἔλαβ' ἔντερα χερσὶ λιασθείς.
IL.20,419	ἕκτωρ δ' ὡς ἐνόησε κασίγνητον Πολύδωρον
IL.20,420	ἔντερα χερσὶν ἔχοντα λιαζόμενον ποτὶ γαίη
IL.20,421	κάρ ῥά οἱ ὀφθαλμῶν κέχυτ' ἀχλύς: οὐδ' ἄρ' ἔτ' ἔτλη
IL.20,422	δηρὸν ἑκὰς στρωφᾶσθ', ἀλλ' ἀντίος ἦλθ' Ἀχιλῆϊ
IL.20,423	ὀξὺ δόρυ κραδάων φλογὶ εἴκελος: αὐτὰρ Ἀχιλλεὺς
IL.20,424	ὡς εἶδ', ὣς ἀνεπᾶλτο, καὶ εὐχόμενος ἔπος ηὔδα:
IL.20,425	ἐγγὺς ἀνὴρ ὃς ἐμόν γε μάλιστ' ἐσεμάσσατο θυμόν,
IL.20,426	ὅς μοι ἑταῖρον ἔπεφνε τετιμένον: οὐδ' ἂν ἔτι δὴν
IL.20,427	ἀλλήλους πτώσσοιμεν ἀνὰ πτολέμοιο γεφύρας.
IL.20,428	ἦ, καὶ ὑπόδρα ἰδὼν προσεφώνεεν Ἕκτορα δῖον:
IL.20,429	ἆσσον ἴθ' ὥς κεν θᾶσσον ὀλέθρου πείραθ' ἵκηαι.
IL.20,430	τὸν δ' οὐ ταρβήσας προσέφη κορυθαίολος Ἕκτωρ:
IL.20,431	Πηλεΐδη μὴ δὴ ἐπέεσσί με νηπύτιον ὣς
IL.20,432	ἔλπεο δειδίξεσθαι, ἐπεὶ σάφα οἶδα καὶ αὐτὸς
IL.20,433	ἠμὲν κερτομίας ἠδ' αἴσυλα μυθήσασθαι.
IL.20,434	οἶδα δ' ὅτι σὺ μὲν ἐσθλός, ἐγὼ δὲ σέθεν πολὺ χείρων.
IL.20,435	ἀλλ' ἤτοι μὲν ταῦτα θεῶν ἐν γούνασι κεῖται,
IL.20,436	αἴ κέ σε χειρότερός περ ἐὼν ἀπὸ θυμὸν ἕλωμαι
IL.20,437	δουρὶ βαλών, ἐπεὶ ἦ καὶ ἐμὸν βέλος ὀξὺ πάροιθεν.
IL.20,438	ἦ ῥα, καὶ ἀμπεπαλὼν προΐει δόρυ, καὶ τό γ' Ἀθήνη
IL.20,439	πνοιῇ Ἀχιλλῆος πάλιν ἔτραπε κυδαλίμοιο
IL.20,440	„ἦκα μάλα ψύξασα: τὸ δ' ἂψ ἵκεθ' Ἕκτορα δῖον,“
IL.20,441	αὐτοῦ δὲ προπάροιθε ποδῶν πέσεν. αὐτὰρ Ἀχιλλεὺς
IL.20,442	ἐμμεμαὼς ἐπόρουσε κατακτάμεναι μενεαίνων,
IL.20,443	σμερδαλέα ἰάχων: τὸν δ' ἐξήρπαξεν Ἀπόλλων
IL.20,444	ῥεῖα μάλ' ὥς τε θεός, ἐκάλυψε δ' ἄρ' ἠέρι πολλῇ.
IL.20,445	τρὶς μὲν ἔπειτ' ἐπόρουσε ποδάρκης δῖος Ἀχιλλεὺς
IL.20,446	ἔγχεϊ χαλκείῳ, τρὶς δ' ἠέρα τύψε βαθεῖαν.
IL.20,447	ἀλλ' ὅτε δὴ τὸ τέταρτον ἐπέσσυτο δαίμονι ἶσος,
IL.20,448	δεινὰ δ' ὁμοκλήσας ἔπεα πτερόεντα προσηύδα:
IL.20,449	ἐξ αὖ νῦν ἔφυγες θάνατον κύον: ἦ τέ τοι ἄγχι
IL.20,450	ἦλθε κακόν: νῦν αὖτέ σ' ἐρύσατο Φοῖβος Ἀπόλλων,
IL.20,451	„ᾧ μέλλεις εὔχεσθαι ἰὼν ἐς δοῦπον ἀκόντων.“
IL.20,452	ἦ θήν σ' ἐξανύω γε καὶ ὕστερον ἀντιβολήσας,
IL.20,453	εἴ πού τις καὶ ἔμοιγε θεῶν ἐπιτάρροθός ἐστι.
IL.20,454	„νῦν αὖ τοὺς ἄλλους ἐπιείσομαι, ὅν κε κιχείω.“
IL.20,455	ὣς εἰπὼν Δρύοπ' οὖτα κατ' αὐχένα μέσσον ἄκοντι:
IL.20,456	ἤριπε δὲ προπάροιθε ποδῶν: ὃ δὲ τὸν μὲν ἔασε,
IL.20,457	Δημοῦχον δὲ Φιλητορίδην ἠΰν τε μέγαν τε
IL.20,458	κὰγ γόνυ δουρὶ βαλὼν ἠρύκακε. τὸν μὲν ἔπειτα
IL.20,459	οὐτάζων ξίφεϊ μεγάλῳ ἐξαίνυτο θυμόν:
IL.20,460	αὐτὰρ ὃ Λαόγονον καὶ Δάρδανον υἷε Βίαντος
IL.20,461	ἄμφω ἐφορμηθεὶς ἐξ ἵππων ὦσε χαμᾶζε,
IL.20,462	„τὸν μὲν δουρὶ βαλών, τὸν δὲ σχεδὸν ἄορι τύψας.“
IL.20,463	Τρῶα δ' Ἀλαστορίδην, ὃ μὲν ἀντίος ἤλυθε γούνων,
IL.20,464	„εἴ πώς εὑ πεφίδοιτο λαβὼν καὶ ζωὸν ἀφείη“
IL.20,465	μηδὲ κατακτείνειεν ὁμηλικίην ἐλεήσας,
IL.20,466	νήπιος, οὐδὲ τὸ ᾔδη ὃ οὐ πείσεσθαι ἔμελλεν:
IL.20,467	„οὐ γάρ τι γλυκύθυμος ἀνὴρ ἦν οὐδ' ἀγανόφρων,“
IL.20,468	ἀλλὰ μάλ' ἐμμεμαώς: ὃ μὲν ἥπτετο χείρεσι γούνων
IL.20,469	ἱέμενος λίσσεσθ', ὃ δὲ φασγάνῳ οὖτα καθ' ἧπαρ:
IL.20,470	ἐκ δέ οἱ ἧπαρ ὄλισθεν, ἀτὰρ μέλαν αἷμα κατ' αὐτοῦ
IL.20,471	κόλπον ἐνέπλησεν: τὸν δὲ σκότος ὄσσε κάλυψε
IL.20,472	θυμοῦ δευόμενον: ὃ δὲ Μούλιον οὖτα παραστὰς
IL.20,473	δουρὶ κατ' οὖς: εἶθαρ δὲ δι' οὔατος ἦλθ' ἑτέροιο
IL.20,474	αἰχμὴ χαλκείη: ὃ δ' Ἀγήνορος υἱὸν Ἔχεκλον
IL.20,475	μέσσην κὰκ κεφαλὴν ξίφει ἤλασε κωπήεντι,
IL.20,476	πᾶν δ' ὑπεθερμάνθη ξίφος αἵματι: τὸν δὲ κατ' ὄσσε
IL.20,477	ἔλλαβε πορφύρεος θάνατος καὶ μοῖρα κραταιή.
IL.20,478	„Δευκαλίωνα δ' ἔπειθ', ἵνα τε ξυνέχουσι τένοντεσ“
IL.20,479	ἀγκῶνος, τῇ τόν γε φίλης διὰ χειρὸς ἔπειρεν
IL.20,480	αἰχμῇ χαλκείῃ: ὃ δέ μιν μένε χεῖρα βαρυνθεὶς
IL.20,481	πρόσθ' ὁρόων θάνατον: ὃ δὲ φασγάνῳ αὐχένα θείνας
IL.20,482	τῆλ' αὐτῇ πήληκι κάρη βάλε: μυελὸς αὖτε
IL.20,483	σφονδυλίων ἔκπαλθ', ὃ δ' ἐπὶ χθονὶ κεῖτο τανυσθείς.
IL.20,484	αὐτὰρ ὃ βῆ ῥ' ἰέναι μετ' ἀμύμονα Πείρεω υἱὸν
IL.20,485	Ῥίγμον, ὃς ἐκ Θρῄκης ἐριβώλακος εἰληλούθει:
IL.20,486	τὸν βάλε μέσσον ἄκοντι, πάγη δ' ἐν νηδύϊ χαλκός,
IL.20,487	ἤριπε δ' ἐξ ὀχέων: ὃ δ' Ἀρηΐθοον θεράποντα
IL.20,488	ἂψ ἵππους στρέψαντα μετάφρενον ὀξέϊ δουρὶ
IL.20,489	νύξ', ἀπὸ δ' ἅρματος ὦσε: κυκήθησαν δέ οἱ ἵπποι.
IL.20,490	ὡς δ' ἀναμαιμάει βαθέ' ἄγκεα θεσπιδαὲς πῦρ
IL.20,491	οὔρεος ἀζαλέοιο, βαθεῖα δὲ καίεται ὕλη,
IL.20,492	πάντῃ τε κλονέων ἄνεμος φλόγα εἰλυφάζει,
IL.20,493	ὣς ὅ γε πάντῃ θῦνε σὺν ἔγχεϊ δαίμονι ἶσος
IL.20,494	κτεινομένους ἐφέπων: ῥέε δ' αἵματι γαῖα μέλαινα.
IL.20,495	ὡς δ' ὅτε τις ζεύξῃ βόας ἄρσενας εὐρυμετώπους
IL.20,496	τριβέμεναι κρῖ λευκὸν ἐϋκτιμένῃ ἐν ἀλωῇ,
IL.20,497	ῥίμφά τε λέπτ' ἐγένοντο βοῶν ὑπὸ πόσσ' ἐριμύκων,
IL.20,498	ὣς ὑπ' Ἀχιλλῆος μεγαθύμου μώνυχες ἵπποι
IL.20,499	στεῖβον ὁμοῦ νέκυάς τε καὶ ἀσπίδας: αἵματι δ' ἄξων
IL.20,500	νέρθεν ἅπας πεπάλακτο καὶ ἄντυγες αἳ περὶ δίφρον,
IL.20,501	ἃς ἄρ' ἀφ' ἱππείων ὁπλέων ῥαθάμιγγες ἔβαλλον
IL.20,502	αἵ τ' ἀπ' ἐπισσώτρων: ὃ δὲ ἵετο κῦδος ἀρέσθαι
IL.20,503	Πηλεΐδης, λύθρῳ δὲ παλάσσετο χεῖρας ἀάπτους.
IL.21,1	Ἀλλ' ὅτε δὴ πόρον ἷξον ἐϋρρεῖος ποταμοῖο
IL.21,2	Ξάνθου δινήεντος, ὃν ἀθάνατος τέκετο Ζεύς,
IL.21,3	ἔνθα διατμήξας τοὺς μὲν πεδίον δὲ δίωκε
IL.21,4	„πρὸς πόλιν, ᾗ περ Ἀχαιοὶ ἀτυζόμενοι φοβέοντο“
IL.21,5	ἤματι τῷ προτέρῳ, ὅτε μαίνετο φαίδιμος Ἕκτωρ:
IL.21,6	τῇ ῥ' οἵ γε προχέοντο πεφυζότες, ἠέρα δ' Ἥρη
IL.21,7	πίτνα πρόσθε βαθεῖαν ἐρυκέμεν: ἡμίσεες δὲ
IL.21,8	ἐς ποταμὸν εἰλεῦντο βαθύρροον ἀργυροδίνην,
IL.21,9	ἐν δ' ἔπεσον μεγάλῳ πατάγῳ, βράχε δ' αἰπὰ ῥέεθρα,
IL.21,10	ὄχθαι δ' ἀμφὶ περὶ μεγάλ' ἴαχον: οἳ δ' ἀλαλητῷ
IL.21,11	ἔννεον ἔνθα καὶ ἔνθα ἑλισσόμενοι περὶ δίνας.
IL.21,12	ὡς δ' ὅθ' ὑπὸ ῥιπῆς πυρὸς ἀκρίδες ἠερέθονται
IL.21,13	φευγέμεναι ποταμὸν δέ: τὸ δὲ φλέγει ἀκάματον πῦρ
IL.21,14	ὄρμενον ἐξαίφνης, ταὶ δὲ πτώσσουσι καθ' ὕδωρ:
IL.21,15	ὣς ὑπ' Ἀχιλλῆος Ξάνθου βαθυδινήεντος
IL.21,16	πλῆτο ῥόος κελάδων ἐπιμὶξ ἵππων τε καὶ ἀνδρῶν.
IL.21,17	„αὐτὰρ ὃ διογενὴς δόρυ μὲν λίπεν αὐτοῦ ἐπ' ὄχθῃ“
IL.21,18	κεκλιμένον μυρίκῃσιν, ὃ δ' ἔσθορε δαίμονι ἶσος
IL.21,19	φάσγανον οἶον ἔχων, κακὰ δὲ φρεσὶ μήδετο ἔργα,
IL.21,20	τύπτε δ' ἐπιστροφάδην: τῶν δὲ στόνος ὄρνυτ' ἀεικὴς
IL.21,21	ἄορι θεινομένων, ἐρυθαίνετο δ' αἵματι ὕδωρ.
IL.21,22	ὡς δ' ὑπὸ δελφῖνος μεγακήτεος ἰχθύες ἄλλοι
IL.21,23	φεύγοντες πιμπλᾶσι μυχοὺς λιμένος εὐόρμου
IL.21,24	δειδιότες: μάλα γάρ τε κατεσθίει ὅν κε λάβῃσιν:
IL.21,25	ὣς Τρῶες ποταμοῖο κατὰ δεινοῖο ῥέεθρα
IL.21,26	πτῶσσον ὑπὸ κρημνούς. ὃ δ' ἐπεὶ κάμε χεῖρας ἐναίρων,
IL.21,27	ζωοὺς ἐκ ποταμοῖο δυώδεκα λέξατο κούρους
IL.21,28	ποινὴν Πατρόκλοιο Μενοιτιάδαο θανόντος:
IL.21,29	τοὺς ἐξῆγε θύραζε τεθηπότας ἠΰτε νεβρούς,
IL.21,30	δῆσε δ' ὀπίσσω χεῖρας ἐϋτμήτοισιν ἱμᾶσι,
IL.21,31	„τοὺς αὐτοὶ φορέεσκον ἐπὶ στρεπτοῖσι χιτῶσι,“
IL.21,32	δῶκε δ' ἑταίροισιν κατάγειν κοίλας ἐπὶ νῆας.
IL.21,33	„αὐτὰρ ὃ ἂψ ἐπόρουσε δαϊζέμεναι μενεαίνων.“
IL.21,34	ἔνθ' υἷι Πριάμοιο συνήντετο Δαρδανίδαο
IL.21,35	ἐκ ποταμοῦ φεύγοντι Λυκάονι, τόν ῥά ποτ' αὐτὸς
IL.21,36	„ἦγε λαβὼν ἐκ πατρὸς ἀλωῆς οὐκ ἐθέλοντα“
IL.21,37	„ἐννύχιος προμολών: ὃ δ' ἐρινεὸν ὀξέϊ χαλκῷ“
IL.21,38	τάμνε νέους ὄρπηκας, ἵν' ἅρματος ἄντυγες εἶεν:
IL.21,39	τῷ δ' ἄρ' ἀνώϊστον κακὸν ἤλυθε δῖος Ἀχιλλεύς.
IL.21,40	„καὶ τότε μέν μιν Λῆμνον ἐϋκτιμένην ἐπέρασσε“
IL.21,41	νηυσὶν ἄγων, ἀτὰρ υἱὸς Ἰήσονος ὦνον ἔδωκε:
IL.21,42	κεῖθεν δὲ ξεῖνός μιν ἐλύσατο πολλὰ δ' ἔδωκεν
IL.21,43	Ἴμβριος Ἠετίων, πέμψεν δ' ἐς δῖαν Ἀρίσβην:
IL.21,44	ἔνθεν ὑπεκπροφυγὼν πατρώϊον ἵκετο δῶμα.
IL.21,45	ἕνδεκα δ' ἤματα θυμὸν ἐτέρπετο οἷσι φίλοισιν
IL.21,46	ἐλθὼν ἐκ Λήμνοιο: δυωδεκάτῃ δέ μιν αὖτις
IL.21,47	χερσὶν Ἀχιλλῆος θεὸς ἔμβαλεν, ὅς μιν ἔμελλε
IL.21,48	πέμψειν εἰς Ἀΐδαο καὶ οὐκ ἐθέλοντα νέεσθαι.
IL.21,49	τὸν δ' ὡς οὖν ἐνόησε ποδάρκης δῖος Ἀχιλλεὺς
IL.21,50	γυμνὸν ἄτερ κόρυθός τε καὶ ἀσπίδος, οὐδ' ἔχεν ἔγχος,
IL.21,51	ἀλλὰ τὰ μέν ῥ' ἀπὸ πάντα χαμαὶ βάλε: τεῖρε γὰρ ἱδρὼς
IL.21,52	φεύγοντ' ἐκ ποταμοῦ, κάματος δ' ὑπὸ γούνατ' ἐδάμνα:
IL.21,53	ὀχθήσας δ' ἄρα εἶπε πρὸς ὃν μεγαλήτορα θυμόν:
IL.21,54	ὢ πόποι ἦ μέγα θαῦμα τόδ' ὀφθαλμοῖσιν ὁρῶμαι:
IL.21,55	ἦ μάλα δὴ Τρῶες μεγαλήτορες οὕς περ ἔπεφνον
IL.21,56	αὖτις ἀναστήσονται ὑπὸ ζόφου ἠερόεντος,
IL.21,57	οἷον δὴ καὶ ὅδ' ἦλθε φυγὼν ὕπο νηλεὲς ἦμαρ
IL.21,58	Λῆμνον ἐς ἠγαθέην πεπερημένος: οὐδέ μιν ἔσχε
IL.21,59	πόντος ἁλὸς πολιῆς, ὃ πολέας ἀέκοντας ἐρύκει.
IL.21,60	ἀλλ' ἄγε δὴ καὶ δουρὸς ἀκωκῆς ἡμετέροιο
IL.21,61	γεύσεται, ὄφρα ἴδωμαι ἐνὶ φρεσὶν ἠδὲ δαείω
IL.21,62	ἢ ἄρ' ὁμῶς καὶ κεῖθεν ἐλεύσεται, ἦ μιν ἐρύξει
IL.21,63	γῆ φυσίζοος, ἥ τε κατὰ κρατερόν περ ἐρύκει.
IL.21,64	ὣς ὅρμαινε μένων: ὃ δέ οἱ σχεδὸν ἦλθε τεθηπὼς
IL.21,65	γούνων ἅψασθαι μεμαώς, περὶ δ' ἤθελε θυμῷ
IL.21,66	ἐκφυγέειν θάνατόν τε κακὸν καὶ κῆρα μέλαιναν.
IL.21,67	„ἤτοι ὃ μὲν δόρυ μακρὸν ἀνέσχετο δῖος Ἀχιλλεὺσ“
IL.21,68	οὐτάμεναι μεμαώς, ὃ δ' ὑπέδραμε καὶ λάβε γούνων
IL.21,69	κύψας: ἐγχείη δ' ἄρ' ὑπὲρ νώτου ἐνὶ γαίῃ
IL.21,70	ἔστη ἱεμένη χροὸς ἄμεναι ἀνδρομέοιο.
IL.21,71	αὐτὰρ ὃ τῇ ἑτέρῃ μὲν ἑλὼν ἐλλίσσετο γούνων,
IL.21,72	τῇ δ' ἑτέρῃ ἔχεν ἔγχος ἀκαχμένον οὐδὲ μεθίει:
IL.21,73	καί μιν φωνήσας ἔπεα πτερόεντα προσηύδα:
IL.21,74	γουνοῦμαι σ' Ἀχιλεῦ: σὺ δέ μ' αἴδεο καί μ' ἐλέησον:
IL.21,75	„ἀντί τοί εἰμ' ἱκέταο διοτρεφὲς αἰδοίοιο:“
IL.21,76	πὰρ γὰρ σοὶ πρώτῳ πασάμην Δημήτερος ἀκτὴν
IL.21,77	ἤματι τῷ ὅτε μ' εἷλες ἐϋκτιμένῃ ἐν ἀλωῇ,
IL.21,78	καί μ' ἐπέρασσας ἄνευθεν ἄγων πατρός τε φίλων τε
IL.21,79	Λῆμνον ἐς ἠγαθέην, ἑκατόμβοιον δέ τοι ἦλφον.
IL.21,80	νῦν δὲ λύμην τρὶς τόσσα πορών: ἠὼς δέ μοί ἐστιν
IL.21,81	ἧδε δυωδεκάτη, ὅτ' ἐς Ἴλιον εἰλήλουθα
IL.21,82	πολλὰ παθών: νῦν αὖ με τεῇς ἐν χερσὶν ἔθηκε
IL.21,83	„μοῖρ' ὀλόη: μέλλω που ἀπεχθέσθαι Διὶ πατρί,“
IL.21,84	ὅς με σοὶ αὖτις δῶκε: μινυνθάδιον δέ με μήτηρ
IL.21,85	γείνατο Λαοθόη θυγάτηρ Ἄλταο γέροντος
IL.21,86	„Ἄλτεω, ὃς Λελέγεσσι φιλοπτολέμοισιν ἀνάσσει“
IL.21,87	Πήδασον αἰπήεσσαν ἔχων ἐπὶ Σατνιόεντι.
IL.21,88	τοῦ δ' ἔχε θυγατέρα Πρίαμος, πολλὰς δὲ καὶ ἄλλας:
IL.21,89	τῆς δὲ δύω γενόμεσθα, σὺ δ' ἄμφω δειροτομήσεις,
IL.21,90	ἤτοι τὸν πρώτοισι μετὰ πρυλέεσσι δάμασσας
IL.21,91	ἀντίθεον Πολύδωρον, ἐπεὶ βάλες ὀξέϊ δουρί:
IL.21,92	νῦν δὲ δὴ ἐνθάδ' ἐμοὶ κακὸν ἔσσεται: οὐ γὰρ ὀΐω
IL.21,93	σὰς χεῖρας φεύξεσθαι, ἐπεί ῥ' ἐπέλασσέ γε δαίμων.
IL.21,94	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσι:
IL.21,95	μή με κτεῖν', ἐπεὶ οὐχ ὁμογάστριος Ἕκτορός εἰμι,
IL.21,96	ὅς τοι ἑταῖρον ἔπεφνεν ἐνηέα τε κρατερόν τε.
IL.21,97	ὣς ἄρα μιν Πριάμοιο προσηύδα φαίδιμος υἱὸς
IL.21,98	λισσόμενος ἐπέεσσιν, ἀμείλικτον δ' ὄπ' ἄκουσε:
IL.21,99	νήπιε μή μοι ἄποινα πιφαύσκεο μηδ' ἀγόρευε:
IL.21,100	πρὶν μὲν γὰρ Πάτροκλον ἐπισπεῖν αἴσιμον ἦμαρ
IL.21,101	τόφρά τί μοι πεφιδέσθαι ἐνὶ φρεσὶ φίλτερον ἦεν
IL.21,102	Τρώων, καὶ πολλοὺς ζωοὺς ἕλον ἠδ' ἐπέρασσα:
IL.21,103	νῦν δ' οὐκ ἔσθ' ὅς τις θάνατον φύγῃ ὅν κε θεός γε
IL.21,104	Ἰλίου προπάροιθεν ἐμῇς ἐν χερσὶ βάλῃσι
IL.21,105	καὶ πάντων Τρώων, περὶ δ' αὖ Πριάμοιό γε παίδων.
IL.21,106	ἀλλὰ φίλος θάνε καὶ σύ: τί ἦ ὀλοφύρεαι οὕτως;
IL.21,107	κάτθανε καὶ Πάτροκλος, ὅ περ σέο πολλὸν ἀμείνων.
IL.21,108	οὐχ ὁράᾳς οἷος καὶ ἐγὼ καλός τε μέγας τε;
IL.21,109	πατρὸς δ' εἴμ' ἀγαθοῖο, θεὰ δέ με γείνατο μήτηρ:
IL.21,110	ἀλλ' ἔπι τοι καὶ ἐμοὶ θάνατος καὶ μοῖρα κραταιή:
IL.21,111	„ἔσσεται ἢ ἠὼς ἢ δείλη ἢ μέσον ἦμαρ“
IL.21,112	ὁππότε τις καὶ ἐμεῖο Ἄρῃ ἐκ θυμὸν ἕληται
IL.21,113	ἢ ὅ γε δουρὶ βαλὼν ἢ ἀπὸ νευρῆφιν ὀϊστῷ.
IL.21,114	ὣς φάτο, τοῦ δ' αὐτοῦ λύτο γούνατα καὶ φίλον ἦτορ:
IL.21,115	ἔγχος μέν ῥ' ἀφέηκεν, ὃ δ' ἕζετο χεῖρε πετάσσας
IL.21,116	ἀμφοτέρας: Ἀχιλεὺς δὲ ἐρυσσάμενος ξίφος ὀξὺ
IL.21,117	τύψε κατὰ κληῗδα παρ' αὐχένα, πᾶν δέ οἱ εἴσω
IL.21,118	δῦ ξίφος ἄμφηκες: ὃ δ' ἄρα πρηνὴς ἐπὶ γαίῃ
IL.21,119	κεῖτο ταθείς, ἐκ δ' αἷμα μέλαν ῥέε, δεῦε δὲ γαῖαν.
IL.21,120	τὸν δ' Ἀχιλεὺς ποταμὸν δὲ λαβὼν ποδὸς ἧκε φέρεσθαι,
IL.21,121	καί οἱ ἐπευχόμενος ἔπεα πτερόεντ' ἀγόρευεν:
IL.21,122	ἐνταυθοῖ νῦν κεῖσο μετ' ἰχθύσιν, οἵ σ' ὠτειλὴν
IL.21,123	αἷμ' ἀπολιχμήσονται ἀκηδέες: οὐδέ σε μήτηρ
IL.21,124	ἐνθεμένη λεχέεσσι γοήσεται, ἀλλὰ Σκάμανδρος
IL.21,125	„οἴσει δινήεις εἴσω ἁλὸς εὐρέα κόλπον:“
IL.21,126	„θρῴσκων τις κατὰ κῦμα μέλαιναν φρῖχ' ὑπαΐξει“
IL.21,127	„ἰχθύς, ὅς κε φάγῃσι Λυκάονος ἀργέτα δημόν.“
IL.21,128	„φθείρεσθ' εἰς ὅ κεν ἄστυ κιχείομεν Ἰλίου ἱρῆσ“
IL.21,129	ὑμεῖς μὲν φεύγοντες, ἐγὼ δ' ὄπιθεν κεραΐζων.
IL.21,130	οὐδ' ὑμῖν ποταμός περ ἐΰρροος ἀργυροδίνης
IL.21,131	ἀρκέσει, ᾧ δὴ δηθὰ πολέας ἱερεύετε ταύρους,
IL.21,132	ζωοὺς δ' ἐν δίνῃσι καθίετε μώνυχας ἵππους.
IL.21,133	ἀλλὰ καὶ ὧς ὀλέεσθε κακὸν μόρον, εἰς ὅ κε πάντες
IL.21,134	τίσετε Πατρόκλοιο φόνον καὶ λοιγὸν Ἀχαιῶν,
IL.21,135	οὓς ἐπὶ νηυσὶ θοῇσιν ἐπέφνετε νόσφιν ἐμεῖο.
IL.21,136	ὣς ἄρ' ἔφη, ποταμὸς δὲ χολώσατο κηρόθι μᾶλλον,
IL.21,137	ὅρμηνεν δ' ἀνὰ θυμὸν ὅπως παύσειε πόνοιο
IL.21,138	δῖον Ἀχιλλῆα, Τρώεσσι δὲ λοιγὸν ἀλάλκοι.
IL.21,139	τόφρα δὲ Πηλέος υἱὸς ἔχων δολιχόσκιον ἔγχος
IL.21,140	Ἀστεροπαίῳ ἐπᾶλτο κατακτάμεναι μενεαίνων
IL.21,141	υἱέϊ Πηλεγόνος: τὸν δ' Ἀξιὸς εὐρυρέεθρος
IL.21,142	γείνατο καὶ Περίβοια Ἀκεσσαμενοῖο θυγατρῶν
IL.21,143	πρεσβυτάτη: τῇ γάρ ῥα μίγη ποταμὸς βαθυδίνης.
IL.21,144	τῷ ῥ' Ἀχιλεὺς ἐπόρουσεν, ὃ δ' ἀντίος ἐκ ποταμοῖο
IL.21,145	ἔστη ἔχων δύο δοῦρε: μένος δέ οἱ ἐν φρεσὶ θῆκε
IL.21,146	„Ξάνθος, ἐπεὶ κεχόλωτο δαϊκταμένων αἰζηῶν,“
IL.21,147	τοὺς Ἀχιλεὺς ἐδάϊζε κατὰ ῥόον οὐδ' ἐλέαιρεν.
IL.21,148	οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες,
IL.21,149	τὸν πρότερος προσέειπε ποδάρκης δῖος Ἀχιλλεύς:
IL.21,150	τίς πόθεν εἰς ἀνδρῶν ὅ μευ ἔτλης ἀντίος ἐλθεῖν;
IL.21,151	δυστήνων δέ τε παῖδες ἐμῷ μένει ἀντιόωσι.
IL.21,152	τὸν δ' αὖ Πηλεγόνος προσεφώνεε φαίδιμος υἱός:
IL.21,153	Πηλεΐδη μεγάθυμε τί ἦ γενεὴν ἐρεείνεις;
IL.21,154	εἴμ' ἐκ Παιονίης ἐριβώλου τηλόθ' ἐούσης
IL.21,155	„Παίονας ἄνδρας ἄγων δολιχεγχέας: ἥδε δέ μοι νῦν“
IL.21,156	ἠὼς ἑνδεκάτη ὅτε Ἴλιον εἰλήλουθα.
IL.21,157	αὐτὰρ ἐμοὶ γενεὴ ἐξ Ἀξιοῦ εὐρὺ ῥέοντος
IL.21,158	Ἀξιοῦ, ὃς κάλλιστον ὕδωρ ἐπὶ γαῖαν ἵησιν,
IL.21,159	ὃς τέκε Πηλεγόνα κλυτὸν ἔγχεϊ: τὸν δ' ἐμέ φασι
IL.21,160	γείνασθαι: νῦν αὖτε μαχώμεθα φαίδιμ' Ἀχιλλεῦ.
IL.21,161	ὣς φάτ' ἀπειλήσας, ὃ δ' ἀνέσχετο δῖος Ἀχιλλεὺς
IL.21,162	Πηλιάδα μελίην: ὃ δ' ἁμαρτῇ δούρασιν ἀμφὶς
IL.21,163	ἥρως Ἀστεροπαῖος, ἐπεὶ περιδέξιος ἦεν.
IL.21,164	καί ῥ' ἑτέρῳ μὲν δουρὶ σάκος βάλεν, οὐδὲ διὰ πρὸ
IL.21,165	„ῥῆξε σάκος: χρυσὸς γὰρ ἐρύκακε δῶρα θεοῖο:“
IL.21,166	„τῷ δ' ἑτέρῳ μιν πῆχυν ἐπιγράβδην βάλε χειρὸσ“
IL.21,167	δεξιτερῆς, σύτο δ' αἷμα κελαινεφές: ἣ δ' ὑπὲρ αὐτοῦ
IL.21,168	γαίῃ ἐνεστήρικτο λιλαιομένη χροὸς ἆσαι.
IL.21,169	δεύτερος αὖτ' Ἀχιλεὺς μελίην ἰθυπτίωνα
IL.21,170	Ἀστεροπαίῳ ἐφῆκε κατακτάμεναι μενεαίνων.
IL.21,171	καὶ τοῦ μέν ῥ' ἀφάμαρτεν, ὃ δ' ὑψηλὴν βάλεν ὄχθην,
IL.21,172	„μεσσοπαγὲς δ' ἄρ' ἔθηκε κατ' ὄχθης μείλινον ἔγχος.“
IL.21,173	„Πηλεΐδης δ' ἄορ ὀξὺ ἐρυσσάμενος παρὰ μηροῦ“
IL.21,174	ἆλτ' ἐπί οἱ μεμαώς: ὃ δ' ἄρα μελίην Ἀχιλῆος
IL.21,175	οὐ δύνατ' ἐκ κρημνοῖο ἐρύσσαι χειρὶ παχείῃ.
IL.21,176	τρὶς μέν μιν πελέμιξεν ἐρύσσασθαι μενεαίνων,
IL.21,177	τρὶς δὲ μεθῆκε βίης: τὸ δὲ τέτρατον ἤθελε θυμῷ
IL.21,178	ἆξαι ἐπιγνάμψας δόρυ μείλινον Αἰακίδαο,
IL.21,179	ἀλλὰ πρὶν Ἀχιλεὺς σχεδὸν ἄορι θυμὸν ἀπηύρα.
IL.21,180	γαστέρα γάρ μιν τύψε παρ' ὀμφαλόν, ἐκ δ' ἄρα πᾶσαι
IL.21,181	χύντο χαμαὶ χολάδες: τὸν δὲ σκότος ὄσσε κάλυψεν
IL.21,182	ἀσθμαίνοντ': Ἀχιλεὺς δ' ἄρ' ἐνὶ στήθεσσιν ὀρούσας
IL.21,183	„τεύχεά τ' ἐξενάριξε καὶ εὐχόμενος ἔπος ηὔδα:“
IL.21,184	κεῖσ' οὕτως: χαλεπόν τοι ἐρισθενέος Κρονίωνος
IL.21,185	„παισὶν ἐριζέμεναι ποταμοῖό περ ἐκγεγαῶτι.“
IL.21,186	φῆσθα σὺ μὲν ποταμοῦ γένος ἔμμεναι εὐρὺ ῥέοντος,
IL.21,187	„αὐτὰρ ἐγὼ γενεὴν μεγάλου Διὸς εὔχομαι εἶναι.“
IL.21,188	τίκτέ μ' ἀνὴρ πολλοῖσιν ἀνάσσων Μυρμιδόνεσσι
IL.21,189	Πηλεὺς Αἰακίδης: ὃ δ' ἄρ' Αἰακὸς ἐκ Διὸς ἦεν.
IL.21,190	τὼ κρείσσων μὲν Ζεὺς ποταμῶν ἁλιμυρηέντων,
IL.21,191	κρείσσων αὖτε Διὸς γενεὴ ποταμοῖο τέτυκται.
IL.21,192	καὶ γὰρ σοὶ ποταμός γε πάρα μέγας, εἰ δύναταί τι
IL.21,193	χραισμεῖν: ἀλλ' οὐκ ἔστι Διὶ Κρονίωνι μάχεσθαι,
IL.21,194	τῷ οὐδὲ κρείων Ἀχελώϊος ἰσοφαρίζει,
IL.21,195	οὐδὲ βαθυρρείταο μέγα σθένος Ὠκεανοῖο,
IL.21,196	ἐξ οὗ περ πάντες ποταμοὶ καὶ πᾶσα θάλασσα
IL.21,197	καὶ πᾶσαι κρῆναι καὶ φρείατα μακρὰ νάουσιν:
IL.21,198	ἀλλὰ καὶ ὃς δείδοικε Διὸς μεγάλοιο κεραυνὸν
IL.21,199	δεινήν τε βροντήν, ὅτ' ἀπ' οὐρανόθεν σμαραγήσῃ.
IL.21,200	„ἦ ῥα, καὶ ἐκ κρημνοῖο ἐρύσσατο χάλκεον ἔγχος,“
IL.21,201	τὸν δὲ κατ' αὐτόθι λεῖπεν, ἐπεὶ φίλον ἦτορ ἀπηύρα,
IL.21,202	κείμενον ἐν ψαμάθοισι, δίαινε δέ μιν μέλαν ὕδωρ.
IL.21,203	τὸν μὲν ἄρ' ἐγχέλυές τε καὶ ἰχθύες ἀμφεπένοντο
IL.21,204	δημὸν ἐρεπτόμενοι ἐπινεφρίδιον κείροντες:
IL.21,205	αὐτὰρ ὃ βῆ ῥ' ἰέναι μετὰ Παίονας ἱπποκορυστάς,
IL.21,206	οἵ ῥ' ἔτι πὰρ ποταμὸν πεφοβήατο δινήεντα,
IL.21,207	ὡς εἶδον τὸν ἄριστον ἐνὶ κρατερῇ ὑσμίνῃ
IL.21,208	χέρσ' ὕπο Πηλεΐδαο καὶ ἄορι ἶφι δαμέντα.
IL.21,209	ἔνθ' ἕλε Θερσίλοχόν τε Μύδωνά τε Ἀστύπυλόν τε
IL.21,210	Μνῆσόν τε Θρασίον τε καὶ Αἴνιον ἠδ' Ὀφελέστην:
IL.21,211	καί νύ κ' ἔτι πλέονας κτάνε Παίονας ὠκὺς Ἀχιλλεύς,
IL.21,212	εἰ μὴ χωσάμενος προσέφη ποταμὸς βαθυδίνης
IL.21,213	ἀνέρι εἰσάμενος, βαθέης δ' ἐκ φθέγξατο δίνης:
IL.21,214	ὦ Ἀχιλεῦ, περὶ μὲν κρατέεις, περὶ δ' αἴσυλα ῥέζεις
IL.21,215	ἀνδρῶν: αἰεὶ γάρ τοι ἀμύνουσιν θεοὶ αὐτοί.
IL.21,216	εἴ τοι Τρῶας ἔδωκε Κρόνου παῖς πάντας ὀλέσσαι,
IL.21,217	ἐξ ἐμέθεν γ' ἐλάσας πεδίον κάτα μέρμερα ῥέζε:
IL.21,218	„πλήθει γὰρ δή μοι νεκύων ἐρατεινὰ ῥέεθρα,“
IL.21,219	οὐδέ τί πῃ δύναμαι προχέειν ῥόον εἰς ἅλα δῖαν
IL.21,220	„στεινόμενος νεκύεσσι, σὺ δὲ κτείνεις ἀϊδήλως.“
IL.21,221	ἀλλ' ἄγε δὴ καὶ ἔασον: ἄγη μ' ἔχει ὄρχαμε λαῶν.
IL.21,222	τὸν δ' ἀπαμειβόμενος προσέφη πόδας ὠκὺς Ἀχιλλεύς:
IL.21,223	ἔσται ταῦτα Σκάμανδρε διοτρεφές, ὡς σὺ κελεύεις.
IL.21,224	Τρῶας δ' οὐ πρὶν λήξω ὑπερφιάλους ἐναρίζων,
IL.21,225	πρὶν ἔλσαι κατὰ ἄστυ καὶ Ἕκτορι πειρηθῆναι
IL.21,226	ἀντιβίην, ἤ κέν με δαμάσσεται, ἦ κεν ἐγὼ τόν.
IL.21,227	ὣς εἰπὼν Τρώεσσιν ἐπέσσυτο δαίμονι ἶσος:
IL.21,228	καὶ τότ' Ἀπόλλωνα προσέφη ποταμὸς βαθυδίνης:
IL.21,229	ὢ πόποι ἀργυρότοξε Διὸς τέκος οὐ σύ γε βουλὰς
IL.21,230	εἰρύσαο Κρονίωνος, ὅ τοι μάλα πόλλ' ἐπέτελλε
IL.21,231	Τρωσὶ παρεστάμεναι καὶ ἀμύνειν, εἰς ὅ κεν ἔλθῃ
IL.21,232	„δείελος ὀψὲ δύων, σκιάσῃ δ' ἐρίβωλον ἄρουραν.“
IL.21,233	ἦ, καὶ Ἀχιλλεὺς μὲν δουρίκλυτὸς ἔνθορε μέσσῳ
IL.21,234	κρημνοῦ ἀπαΐξας: ὃ δ' ἐπέσσυτο οἴδματι θύων,
IL.21,235	πάντα δ' ὄρινε ῥέεθρα κυκώμενος, ὦσε δὲ νεκροὺς
IL.21,236	πολλούς, οἵ ῥα κατ' αὐτὸν ἅλις ἔσαν, οὓς κτάν' Ἀχιλλεύς
IL.21,237	τοὺς ἔκβαλλε θύραζε μεμυκὼς ἠΰτε ταῦρος
IL.21,238	χέρσον δέ: ζωοὺς δὲ σάω κατὰ καλὰ ῥέεθρα,
IL.21,239	κρύπτων ἐν δίνῃσι βαθείῃσιν μεγάλῃσι.
IL.21,240	δεινὸν δ' ἀμφ' Ἀχιλῆα κυκώμενον ἵστατο κῦμα,
IL.21,241	ὤθει δ' ἐν σάκεϊ πίπτων ῥόος: οὐδὲ πόδεσσιν
IL.21,242	εἶχε στηρίξασθαι: ὃ δὲ πτελέην ἕλε χερσὶν
IL.21,243	εὐφυέα μεγάλην: ἣ δ' ἐκ ῥιζῶν ἐριποῦσα
IL.21,244	κρημνὸν ἅπαντα διῶσεν, ἐπέσχε δὲ καλὰ ῥέεθρα
IL.21,245	ὄζοισιν πυκινοῖσι, γεφύρωσεν δέ μιν αὐτὸν
IL.21,246	„εἴσω πᾶσ' ἐριποῦσ': ὃ δ' ἄρ' ἐκ δίνης ἀνορούσασ“
IL.21,247	„ἤϊξεν πεδίοιο ποσὶ κραιπνοῖσι πέτεσθαι“
IL.21,248	δείσας: οὐδέ τ' ἔληγε θεὸς μέγας, ὦρτο δ' ἐπ' αὐτῷ
IL.21,249	„ἀκροκελαινιόων, ἵνα μιν παύσειε πόνοιο“
IL.21,250	δῖον Ἀχιλλῆα, Τρώεσσι δὲ λοιγὸν ἀλάλκοι.
IL.21,251	Πηλεΐδης δ' ἀπόρουσεν ὅσον τ' ἐπὶ δουρὸς ἐρωή,
IL.21,252	„αἰετοῦ οἴματ' ἔχων μέλανος τοῦ θηρητῆρος,“
IL.21,253	ὅς θ' ἅμα κάρτιστός τε καὶ ὤκιστος πετεηνῶν:
IL.21,254	τῷ ἐϊκὼς ἤϊξεν, ἐπὶ στήθεσσι δὲ χαλκὸς
IL.21,255	„σμερδαλέον κονάβιζεν: ὕπαιθα δὲ τοῖο λιασθεὶσ“
IL.21,256	φεῦγ', ὃ δ' ὄπισθε ῥέων ἕπετο μεγάλῳ ὀρυμαγδῷ.
IL.21,257	ὡς δ' ὅτ' ἀνὴρ ὀχετηγὸς ἀπὸ κρήνης μελανύδρου
IL.21,258	ἂμ φυτὰ καὶ κήπους ὕδατι ῥόον ἡγεμονεύῃ
IL.21,259	χερσὶ μάκελλαν ἔχων, ἀμάρης ἐξ ἔχματα βάλλων:
IL.21,260	τοῦ μέν τε προρέοντος ὑπὸ ψηφῖδες ἅπασαι
IL.21,261	ὀχλεῦνται: τὸ δέ τ' ὦκα κατειβόμενον κελαρύζει
IL.21,262	χώρῳ ἔνι προαλεῖ, φθάνει δέ τε καὶ τὸν ἄγοντα:
IL.21,263	ὣς αἰεὶ Ἀχιλῆα κιχήσατο κῦμα ῥόοιο
IL.21,264	καὶ λαιψηρὸν ἐόντα: θεοὶ δέ τε φέρτεροι ἀνδρῶν.
IL.21,265	ὁσσάκι δ' ὁρμήσειε ποδάρκης δῖος Ἀχιλλεὺς
IL.21,266	στῆναι ἐναντίβιον καὶ γνώμεναι εἴ μιν ἅπαντες
IL.21,267	ἀθάνατοι φοβέουσι, τοὶ οὐρανὸν εὐρὺν ἔχουσι,
IL.21,268	τοσσάκι μιν μέγα κῦμα διιπετέος ποταμοῖο
IL.21,269	πλάζ' ὤμους καθύπερθεν: ὃ δ' ὑψόσε ποσσὶν ἐπήδα
IL.21,270	θυμῷ ἀνιάζων: ποταμὸς δ' ὑπὸ γούνατ' ἐδάμνα
IL.21,271	λάβρος ὕπαιθα ῥέων, κονίην δ' ὑπέρεπτε ποδοῖιν.
IL.21,272	Πηλεΐδης δ' ᾤμωξεν ἰδὼν εἰς οὐρανὸν εὐρύν:
IL.21,273	Ζεῦ πάτερ ὡς οὔ τίς με θεῶν ἐλεεινὸν ὑπέστη
IL.21,274	ἐκ ποταμοῖο σαῶσαι: ἔπειτα δὲ καί τι πάθοιμι.
IL.21,275	ἄλλος δ' οὔ τις μοι τόσον αἴτιος Οὐρανιώνων,
IL.21,276	ἀλλὰ φίλη μήτηρ, ἥ με ψεύδεσσιν ἔθελγεν:
IL.21,277	ἥ μ' ἔφατο Τρώων ὑπὸ τείχεϊ θωρηκτάων
IL.21,278	λαιψηροῖς ὀλέεσθαι Ἀπόλλωνος βελέεσσιν.
IL.21,279	ὥς μ' ὄφελ' Ἕκτωρ κτεῖναι ὃς ἐνθάδε γ' ἔτραφ' ἄριστος:
IL.21,280	τώ κ' ἀγαθὸς μὲν ἔπεφν', ἀγαθὸν δέ κεν ἐξενάριξε:
IL.21,281	„νῦν δέ με λευγαλέῳ θανάτῳ εἵμαρτο ἁλῶναι“
IL.21,282	„ἐρχθέντ' ἐν μεγάλῳ ποταμῷ ὡς παῖδα συφορβόν,“
IL.21,283	„ὅν ῥά τ' ἔναυλος ἀποέρσῃ χειμῶνι περῶντα.“
IL.21,284	ὣς φάτο, τῷ δὲ μάλ' ὦκα Ποσειδάων καὶ Ἀθήνη
IL.21,285	στήτην ἐγγὺς ἰόντε, δέμας δ' ἄνδρεσσιν ἐΐκτην,
IL.21,286	χειρὶ δὲ χεῖρα λαβόντες ἐπιστώσαντ' ἐπέεσσι.
IL.21,287	„τοῖσι δὲ μύθων ἦρχε Ποσειδάων ἐνοσίχθων:“
IL.21,288	Πηλεΐδη μήτ' ἄρ τι λίην τρέε μήτέ τι τάρβει:
IL.21,289	τοίω γάρ τοι νῶϊ θεῶν ἐπιταρρόθω εἰμὲν
IL.21,290	Ζηνὸς ἐπαινήσαντος ἐγὼ καὶ Παλλὰς Ἀθήνη:
IL.21,291	ὡς οὔ τοι ποταμῷ γε δαμήμεναι αἴσιμόν ἐστιν,
IL.21,292	ἀλλ' ὅδε μὲν τάχα λωφήσει, σὺ δὲ εἴσεαι αὐτός:
IL.21,293	αὐτάρ τοι πυκινῶς ὑποθησόμεθ' αἴ κε πίθηαι:
IL.21,294	μὴ πρὶν παύειν χεῖρας ὁμοιΐου πολέμοιο
IL.21,295	πρὶν κατὰ Ἰλιόφι κλυτὰ τείχεα λαὸν ἐέλσαι
IL.21,296	„Τρωϊκόν, ὅς κε φύγῃσι: σὺ δ' Ἕκτορι θυμὸν ἀπούρασ“
IL.21,297	ἂψ ἐπὶ νῆας ἴμεν: δίδομεν δέ τοι εὖχος ἀρέσθαι.
IL.21,298	τὼ μὲν ἄρ' ὣς εἰπόντε μετ' ἀθανάτους ἀπεβήτην:
IL.21,299	αὐτὰρ ὃ βῆ, μέγα γάρ ῥα θεῶν ὄτρυνεν ἐφετμή,
IL.21,300	ἐς πεδίον: τὸ δὲ πᾶν πλῆθ' ὕδατος ἐκχυμένοιο,
IL.21,301	πολλὰ δὲ τεύχεα καλὰ δαὶ κταμένων αἰζηῶν
IL.21,302	πλῶον καὶ νέκυες: τοῦ δ' ὑψόσε γούνατ' ἐπήδα
IL.21,303	πρὸς ῥόον ἀΐσσοντος ἀν' ἰθύν, οὐδέ μιν ἴσχεν
IL.21,304	εὐρὺ ῥέων ποταμός: μέγα γὰρ σθένος ἔμβαλ' Ἀθήνη.
IL.21,305	οὐδὲ Σκάμανδρος ἔληγε τὸ ὃν μένος, ἀλλ' ἔτι μᾶλλον
IL.21,306	χώετο Πηλεΐωνι, κόρυσσε δὲ κῦμα ῥόοιο
IL.21,307	ὑψόσ' ἀειρόμενος, Σιμόεντι δὲ κέκλετ' ἀΰσας:
IL.21,308	φίλε κασίγνητε σθένος ἀνέρος ἀμφότεροί περ
IL.21,309	σχῶμεν, ἐπεὶ τάχα ἄστυ μέγα Πριάμοιο ἄνακτος
IL.21,310	ἐκπέρσει, Τρῶες δὲ κατὰ μόθον οὐ μενέουσιν.
IL.21,311	ἀλλ' ἐπάμυνε τάχιστα, καὶ ἐμπίπληθι ῥέεθρα
IL.21,312	ὕδατος ἐκ πηγέων, πάντας δ' ὀρόθυνον ἐναύλους,
IL.21,313	ἵστη δὲ μέγα κῦμα, πολὺν δ' ὀρυμαγδὸν ὄρινε
IL.21,314	φιτρῶν καὶ λάων, ἵνα παύσομεν ἄγριον ἄνδρα
IL.21,315	ὃς δὴ νῦν κρατέει, μέμονεν δ' ὅ γε ἶσα θεοῖσι.
IL.21,316	φημὶ γὰρ οὔτε βίην χραισμησέμεν οὔτέ τι εἶδος
IL.21,317	„οὔτε τὰ τεύχεα καλά, τά που μάλα νειόθι λίμνησ“
IL.21,318	κείσεθ' ὑπ' ἰλύος κεκαλυμμένα: κὰδ δέ μιν αὐτὸν
IL.21,319	„εἰλύσω ψαμάθοισιν ἅλις χέραδος περιχεύασ“
IL.21,320	„μυρίον, οὐδέ οἱ ὀστέ' ἐπιστήσονται Ἀχαιοὶ“
IL.21,321	ἀλλέξαι: τόσσην οἱ ἄσιν καθύπερθε καλύψω.
IL.21,322	αὐτοῦ οἱ καὶ σῆμα τετεύξεται, οὐδέ τί μιν χρεὼ
IL.21,323	„ἔσται τυμβοχόης, ὅτε μιν θάπτωσιν Ἀχαιοί.“
IL.21,324	ἦ, καὶ ἐπῶρτ' Ἀχιλῆϊ κυκώμενος ὑψόσε θύων
IL.21,325	μορμύρων ἀφρῷ τε καὶ αἵματι καὶ νεκύεσσι.
IL.21,326	πορφύρεον δ' ἄρα κῦμα διιπετέος ποταμοῖο
IL.21,327	ἵστατ' ἀειρόμενον, κατὰ δ' ᾕρεε Πηλεΐωνα:
IL.21,328	Ἥρη δὲ μέγ' ἄϋσε περιδείσασ' Ἀχιλῆϊ
IL.21,329	μή μιν ἀποέρσειε μέγας ποταμὸς βαθυδίνης,
IL.21,330	αὐτίκα δ' Ἥφαιστον προσεφώνεεν ὃν φίλον υἱόν:
IL.21,331	ὄρσεο κυλλοπόδιον ἐμὸν τέκος: ἄντα σέθεν γὰρ
IL.21,332	Ξάνθον δινήεντα μάχῃ ἠΐσκομεν εἶναι:
IL.21,333	ἀλλ' ἐπάμυνε τάχιστα, πιφαύσκεο δὲ φλόγα πολλήν.
IL.21,334	αὐτὰρ ἐγὼ Ζεφύροιο καὶ ἀργεστᾶο Νότοιο
IL.21,335	εἴσομαι ἐξ ἁλόθεν χαλεπὴν ὄρσουσα θύελλαν,
IL.21,336	ἥ κεν ἀπὸ Τρώων κεφαλὰς καὶ τεύχεα κήαι
IL.21,337	„φλέγμα κακὸν φορέουσα: σὺ δὲ Ξάνθοιο παρ' ὄχθασ“
IL.21,338	δένδρεα καῖ', ἐν δ' αὐτὸν ἵει πυρί: μὴ δέ σε πάμπαν
IL.21,339	μειλιχίοις ἐπέεσσιν ἀποτρεπέτω καὶ ἀρειῇ:
IL.21,340	μὴ δὲ πρὶν ἀπόπαυε τεὸν μένος, ἀλλ' ὁπότ' ἂν δὴ
IL.21,341	φθέγξομ' ἐγὼν ἰάχουσα, τότε σχεῖν ἀκάματον πῦρ.
IL.21,342	ὣς ἔφαθ', Ἥφαιστος δὲ τιτύσκετο θεσπιδαὲς πῦρ.
IL.21,343	πρῶτα μὲν ἐν πεδίῳ πῦρ δαίετο, καῖε δὲ νεκροὺς
IL.21,344	„πολλούς, οἵ ῥα κατ' αὐτὸν ἅλις ἔσαν, οὓς κτάν' Ἀχιλλεύς:“
IL.21,345	„πᾶν δ' ἐξηράνθη πεδίον, σχέτο δ' ἀγλαὸν ὕδωρ.“
IL.21,346	ὡς δ' ὅτ' ὀπωρινὸς Βορέης νεοαρδέ' ἀλωὴν
IL.21,347	αἶψ' ἀγξηράνῃ: χαίρει δέ μιν ὅς τις ἐθείρῃ:
IL.21,348	ὣς ἐξηράνθη πεδίον πᾶν, κὰδ δ' ἄρα νεκροὺς
IL.21,349	„κῆεν: ὃ δ' ἐς ποταμὸν τρέψε φλόγα παμφανόωσαν.“
IL.21,350	καίοντο πτελέαι τε καὶ ἰτέαι ἠδὲ μυρῖκαι,
IL.21,351	καίετο δὲ λωτός τε ἰδὲ θρύον ἠδὲ κύπειρον,
IL.21,352	τὰ περὶ καλὰ ῥέεθρα ἅλις ποταμοῖο πεφύκει:
IL.21,353	τείροντ' ἐγχέλυές τε καὶ ἰχθύες οἳ κατὰ δίνας,
IL.21,354	οἳ κατὰ καλὰ ῥέεθρα κυβίστων ἔνθα καὶ ἔνθα
IL.21,355	πνοιῇ τειρόμενοι πολυμήτιος Ἡφαίστοιο.
IL.21,356	καίετο δ' ἲς ποταμοῖο ἔπος τ' ἔφατ' ἔκ τ' ὀνόμαζεν:
IL.21,357	Ἥφαιστ', οὔ τις σοί γε θεῶν δύνατ' ἀντιφερίζειν,
IL.21,358	οὐδ' ἂν ἐγὼ σοί γ' ὧδε πυρὶ φλεγέθοντι μαχοίμην.
IL.21,359	λῆγ' ἔριδος, Τρῶας δὲ καὶ αὐτίκα δῖος Ἀχιλλεὺς
IL.21,360	ἄστεος ἐξελάσειε: τί μοι ἔριδος καὶ ἀρωγῆς;
IL.21,361	φῆ πυρὶ καιόμενος, ἀνὰ δ' ἔφλυε καλὰ ῥέεθρα.
IL.21,362	„ὡς δὲ λέβης ζεῖ ἔνδον ἐπειγόμενος πυρὶ πολλῷ“
IL.21,363	κνίσην μελδόμενος ἁπαλοτρεφέος σιάλοιο
IL.21,364	πάντοθεν ἀμβολάδην, ὑπὸ δὲ ξύλα κάγκανα κεῖται,
IL.21,365	ὣς τοῦ καλὰ ῥέεθρα πυρὶ φλέγετο, ζέε δ' ὕδωρ:
IL.21,366	„οὐδ' ἔθελε προρέειν, ἀλλ' ἴσχετο: τεῖρε δ' ἀϋτμὴ“
IL.21,367	Ἡφαίστοιο βίηφι πολύφρονος. αὐτὰρ ὅ γ' Ἥρην
IL.21,368	πολλὰ λισσόμενος ἔπεα πτερόεντα προσηύδα:
IL.21,369	Ἥρη τίπτε σὸς υἱὸς ἐμὸν ῥόον ἔχραε κήδειν
IL.21,370	ἐξ ἄλλων; οὐ μέν τοι ἐγὼ τόσον αἴτιός εἰμι
IL.21,371	ὅσσον οἱ ἄλλοι πάντες, ὅσοι Τρώεσσιν ἀρωγοί.
IL.21,372	ἀλλ' ἤτοι μὲν ἐγὼν ἀποπαύσομαι εἰ σὺ κελεύεις,
IL.21,373	παυέσθω δὲ καὶ οὗτος: ἐγὼ δ' ἐπὶ καὶ τόδ' ὀμοῦμαι,
IL.21,374	μή ποτ' ἐπὶ Τρώεσσιν ἀλεξήσειν κακὸν ἦμαρ,
IL.21,375	μὴ δ' ὁπότ' ἂν Τροίη μαλερῷ πυρὶ πᾶσα δάηται
IL.21,376	καιομένη, καίωσι δ' ἀρήϊοι υἷες Ἀχαιῶν.
IL.21,377	αὐτὰρ ἐπεὶ τό γ' ἄκουσε θεὰ λευκώλενος Ἥρη,
IL.21,378	αὐτίκ' ἄρ' Ἥφαιστον προσεφώνεεν ὃν φίλον υἱόν:
IL.21,379	Ἥφαιστε σχέο τέκνον ἀγακλεές: οὐ γὰρ ἔοικεν
IL.21,380	ἀθάνατον θεὸν ὧδε βροτῶν ἕνεκα στυφελίζειν.
IL.21,381	ὣς ἔφαθ', Ἥφαιστος δὲ κατέσβεσε θεσπιδαὲς πῦρ,
IL.21,382	ἄψορρον δ' ἄρα κῦμα κατέσσυτο καλὰ ῥέεθρα.
IL.21,383	αὐτὰρ ἐπεὶ Ξάνθοιο δάμη μένος, οἳ μὲν ἔπειτα
IL.21,384	παυσάσθην, Ἥρη γὰρ ἐρύκακε χωομένη περ:
IL.21,385	ἐν δ' ἄλλοισι θεοῖσιν ἔρις πέσε βεβριθυῖα
IL.21,386	ἀργαλέη, δίχα δέ σφιν ἐνὶ φρεσὶ θυμὸς ἄητο:
IL.21,387	σὺν δ' ἔπεσον μεγάλῳ πατάγῳ, βράχε δ' εὐρεῖα χθών,
IL.21,388	„ἀμφὶ δὲ σάλπιγξεν μέγας οὐρανός. ἄϊε δὲ Ζεὺσ“
IL.21,389	ἥμενος Οὐλύμπῳ: ἐγέλασσε δέ οἱ φίλον ἦτορ
IL.21,390	γηθοσύνῃ, ὅθ' ὁρᾶτο θεοὺς ἔριδι ξυνιόντας.
IL.21,391	ἔνθ' οἵ γ' οὐκέτι δηρὸν ἀφέστασαν: ἦρχε γὰρ Ἄρης
IL.21,392	ῥινοτόρος, καὶ πρῶτος Ἀθηναίῃ ἐπόρουσε
IL.21,393	χάλκεον ἔγχος ἔχων, καὶ ὀνείδειον φάτο μῦθον:
IL.21,394	„τίπτ' αὖτ' ὦ κυνάμυια θεοὺς ἔριδι ξυνελαύνεισ“
IL.21,395	θάρσος ἄητον ἔχουσα, μέγας δέ σε θυμὸς ἀνῆκεν;
IL.21,396	ἦ οὐ μέμνῃ ὅτε Τυδεΐδην Διομήδε' ἀνῆκας
IL.21,397	„οὐτάμεναι, αὐτὴ δὲ πανόψιον ἔγχος ἑλοῦσα“
IL.21,398	ἰθὺς ἐμεῦ ὦσας, διὰ δὲ χρόα καλὸν ἔδαψας;
IL.21,399	τώ σ' αὖ νῦν ὀΐω ἀποτισέμεν ὅσσα ἔοργας.
IL.21,400	ὣς εἰπὼν οὔτησε κατ' αἰγίδα θυσσανόεσσαν
IL.21,401	„σμερδαλέην, ἣν οὐδὲ Διὸς δάμνησι κεραυνός:“
IL.21,402	τῇ μιν Ἄρης οὔτησε μιαιφόνος ἔγχεϊ μακρῷ.
IL.21,403	ἣ δ' ἀναχασσαμένη λίθον εἵλετο χειρὶ παχείῃ
IL.21,404	κείμενον ἐν πεδίῳ μέλανα τρηχύν τε μέγαν τε,
IL.21,405	τόν ῥ' ἄνδρες πρότεροι θέσαν ἔμμεναι οὖρον ἀρούρης:
IL.21,406	τῷ βάλε θοῦρον Ἄρηα κατ' αὐχένα, λῦσε δὲ γυῖα.
IL.21,407	ἑπτὰ δ' ἐπέσχε πέλεθρα πεσών, ἐκόνισε δὲ χαίτας,
IL.21,408	τεύχεά τ' ἀμφαράβησε: γέλασσε δὲ Παλλὰς Ἀθήνη,
IL.21,409	καί οἱ ἐπευχομένη ἔπεα πτερόεντα προσηύδα:
IL.21,410	νηπύτι' οὐδέ νύ πώ περ ἐπεφράσω ὅσσον ἀρείων
IL.21,411	εὔχομ' ἐγὼν ἔμεναι, ὅτι μοι μένος ἰσοφαρίζεις.
IL.21,412	οὕτω κεν τῆς μητρὸς ἐρινύας ἐξαποτίνοις,
IL.21,413	ἥ τοι χωομένη κακὰ μήδεται οὕνεκ' Ἀχαιοὺς
IL.21,414	κάλλιπες, αὐτὰρ Τρωσὶν ὑπερφιάλοισιν ἀμύνεις.
IL.21,415	ὣς ἄρα φωνήσασα πάλιν τρέπεν ὄσσε φαεινώ:
IL.21,416	„τὸν δ' ἄγε χειρὸς ἑλοῦσα Διὸς θυγάτηρ Ἀφροδίτη“
IL.21,417	πυκνὰ μάλα στενάχοντα: μόγις δ' ἐσαγείρετο θυμόν.
IL.21,418	τὴν δ' ὡς οὖν ἐνόησε θεὰ λευκώλενος Ἥρη,
IL.21,419	αὐτίκ' Ἀθηναίην ἔπεα πτερόεντα προσηύδα:
IL.21,420	ὢ πόποι αἰγιόχοιο Διὸς τέκος Ἀτρυτώνη
IL.21,421	„καὶ δ' αὖθ' ἡ κυνάμυια ἄγει βροτολοιγὸν Ἄρηα“
IL.21,422	δηΐου ἐκ πολέμοιο κατὰ κλόνον: ἀλλὰ μέτελθε.
IL.21,423	ὣς φάτ', Ἀθηναίη δὲ μετέσσυτο, χαῖρε δὲ θυμῷ,
IL.21,424	„καί ῥ' ἐπιεισαμένη πρὸς στήθεα χειρὶ παχείῃ“
IL.21,425	ἤλασε: τῆς δ' αὐτοῦ λύτο γούνατα καὶ φίλον ἦτορ.
IL.21,426	τὼ μὲν ἄρ' ἄμφω κεῖντο ἐπὶ χθονὶ πουλυβοτείρῃ,
IL.21,427	ἣ δ' ἄρ' ἐπευχομένη ἔπεα πτερόεντ' ἀγόρευε:
IL.21,428	τοιοῦτοι νῦν πάντες ὅσοι Τρώεσσιν ἀρωγοὶ
IL.21,429	εἶεν, ὅτ' Ἀργείοισι μαχοίατο θωρηκτῇσιν,
IL.21,430	„ὧδέ τε θαρσαλέοι καὶ τλήμονες, ὡς Ἀφροδίτη“
IL.21,431	ἦλθεν Ἄρῃ ἐπίκουρος ἐμῷ μένει ἀντιόωσα:
IL.21,432	τώ κεν δὴ πάλαι ἄμμες ἐπαυσάμεθα πτολέμοιο
IL.21,433	Ἰλίου ἐκπέρσαντες ἐϋκτίμενον πτολίεθρον.
IL.21,434	ὣς φάτο, μείδησεν δὲ θεὰ λευκώλενος Ἥρη.
IL.21,435	αὐτὰρ Ἀπόλλωνα προσέφη κρείων ἐνοσίχθων:
IL.21,436	Φοῖβε τί ἢ δὴ νῶϊ διέσταμεν; οὐδὲ ἔοικεν
IL.21,437	ἀρξάντων ἑτέρων: τὸ μὲν αἴσχιον αἴ κ' ἀμαχητὶ
IL.21,438	ἴομεν Οὔλυμπον δὲ Διὸς ποτὶ χαλκοβατὲς δῶ.
IL.21,439	ἄρχε: σὺ γὰρ γενεῆφι νεώτερος: οὐ γὰρ ἔμοιγε
IL.21,440	καλόν, ἐπεὶ πρότερος γενόμην καὶ πλείονα οἶδα.
IL.21,441	νηπύτι' ὡς ἄνοον κραδίην ἔχες: οὐδέ νυ τῶν περ
IL.21,442	μέμνηαι ὅσα δὴ πάθομεν κακὰ Ἴλιον ἀμφὶ
IL.21,443	μοῦνοι νῶϊ θεῶν, ὅτ' ἀγήνορι Λαομέδοντι
IL.21,444	„πὰρ Διὸς ἐλθόντες θητεύσαμεν εἰς ἐνιαυτὸν“
IL.21,445	μισθῷ ἔπι ῥητῷ: ὃ δὲ σημαίνων ἐπέτελλεν.
IL.21,446	„ἤτοι ἐγὼ Τρώεσσι πόλιν πέρι τεῖχος ἔδειμα“
IL.21,447	εὐρύ τε καὶ μάλα καλόν, ἵν' ἄρρηκτος πόλις εἴη:
IL.21,448	Φοῖβε σὺ δ' εἰλίποδας ἕλικας βοῦς βουκολέεσκες
IL.21,449	Ἴδης ἐν κνημοῖσι πολυπτύχου ὑληέσσης.
IL.21,450	ἀλλ' ὅτε δὴ μισθοῖο τέλος πολυγηθέες ὧραι
IL.21,451	ἐξέφερον, τότε νῶϊ βιήσατο μισθὸν ἅπαντα
IL.21,452	Λαομέδων ἔκπαγλος, ἀπειλήσας δ' ἀπέπεμπε.
IL.21,453	σὺν μὲν ὅ γ' ἠπείλησε πόδας καὶ χεῖρας ὕπερθε
IL.21,454	δήσειν, καὶ περάαν νήσων ἔπι τηλεδαπάων:
IL.21,455	„στεῦτο δ' ὅ γ' ἀμφοτέρων ἀπολεψέμεν οὔατα χαλκῷ.“
IL.21,456	νῶϊ δὲ ἄψορροι κίομεν κεκοτηότι θυμῷ
IL.21,457	μισθοῦ χωόμενοι, τὸν ὑποστὰς οὐκ ἐτέλεσσε.
IL.21,458	τοῦ δὴ νῦν λαοῖσι φέρεις χάριν, οὐδὲ μεθ' ἡμέων
IL.21,459	πειρᾷ ὥς κε Τρῶες ὑπερφίαλοι ἀπόλωνται
IL.21,460	πρόχνυ κακῶς σὺν παισὶ καὶ αἰδοίῃς ἀλόχοισι
IL.21,461	τὸν δ' αὖτε προσέειπεν ἄναξ ἑκάεργος Ἀπόλλων:
IL.21,462	ἐννοσίγαι' οὐκ ἄν με σαόφρονα μυθήσαιο
IL.21,463	ἔμμεναι, εἰ δὴ σοί γε βροτῶν ἕνεκα πτολεμίξω
IL.21,464	δειλῶν, οἳ φύλλοισιν ἐοικότες ἄλλοτε μέν τε
IL.21,465	ζαφλεγέες τελέθουσιν ἀρούρης καρπὸν ἔδοντες,
IL.21,466	ἄλλοτε δὲ φθινύθουσιν ἀκήριοι. ἀλλὰ τάχιστα
IL.21,467	παυώμεσθα μάχης: οἳ δ' αὐτοὶ δηριαάσθων.
IL.21,468	ὣς ἄρα φωνήσας πάλιν ἐτράπετ': αἴδετο γάρ ῥα
IL.21,469	πατροκασιγνήτοιο μιγήμεναι ἐν παλάμῃσι.
IL.21,470	τὸν δὲ κασιγνήτη μάλα νείκεσε πότνια θηρῶν
IL.21,471	Ἄρτεμις ἀγροτέρη, καὶ ὀνείδειον φάτο μῦθον:
IL.21,472	φεύγεις δὴ ἑκάεργε, Ποσειδάωνι δὲ νίκην
IL.21,473	πᾶσαν ἐπέτρεψας, μέλεον δέ οἱ εὖχος ἔδωκας:
IL.21,474	νηπύτιε τί νυ τόξον ἔχεις ἀνεμώλιον αὔτως;
IL.21,475	μή σευ νῦν ἔτι πατρὸς ἐνὶ μεγάροισιν ἀκούσω
IL.21,476	εὐχομένου, ὡς τὸ πρὶν ἐν ἀθανάτοισι θεοῖσιν,
IL.21,477	ἄντα Ποσειδάωνος ἐναντίβιον πολεμίζειν.
IL.21,478	ὣς φάτο, τὴν δ' οὔ τι προσέφη ἑκάεργος Ἀπόλλων,
IL.21,479	„ἀλλὰ χολωσαμένη Διὸς αἰδοίη παράκοιτισ“
IL.21,480	νείκεσεν ἰοχέαιραν ὀνειδείοις ἐπέεσσι:
IL.21,481	πῶς δὲ σὺ νῦν μέμονας κύον ἀδεὲς ἀντί' ἐμεῖο
IL.21,482	στήσεσθαι; χαλεπή τοι ἐγὼ μένος ἀντιφέρεσθαι
IL.21,483	τοξοφόρῳ περ ἐούσῃ, ἐπεὶ σὲ λέοντα γυναιξὶ
IL.21,484	Ζεὺς θῆκεν, καὶ ἔδωκε κατακτάμεν ἥν κ' ἐθέλῃσθα.
IL.21,485	„ἤτοι βέλτερόν ἐστι κατ' οὔρεα θῆρας ἐναίρειν“
IL.21,486	ἀγροτέρας τ' ἐλάφους ἢ κρείσσοσιν ἶφι μάχεσθαι.
IL.21,487	„εἰ δ' ἐθέλεις πολέμοιο δαήμεναι, ὄφρ' ἐῢ εἰδῇσ“
IL.21,488	ὅσσον φερτέρη εἴμ', ὅτι μοι μένος ἀντιφερίζεις.
IL.21,489	ἦ ῥα, καὶ ἀμφοτέρας ἐπὶ καρπῷ χεῖρας ἔμαρπτε
IL.21,490	σκαιῇ, δεξιτερῇ δ' ἄρ' ἀπ' ὤμων αἴνυτο τόξα,
IL.21,491	αὐτοῖσιν δ' ἄρ' ἔθεινε παρ' οὔατα μειδιόωσα
IL.21,492	ἐντροπαλιζομένην: ταχέες δ' ἔκπιπτον ὀϊστοί.
IL.21,493	δακρυόεσσα δ' ὕπαιθα θεὰ φύγεν ὥς τε πέλεια,
IL.21,494	ἥ ῥά θ' ὑπ' ἴρηκος κοίλην εἰσέπτατο πέτρην
IL.21,495	„χηραμόν: οὐδ' ἄρα τῇ γε ἁλώμεναι αἴσιμον ἦεν:“
IL.21,496	ὣς ἣ δακρυόεσσα φύγεν, λίπε δ' αὐτόθι τόξα.
IL.21,497	Λητὼ δὲ προσέειπε διάκτορος Ἀργειφόντης:
IL.21,498	Λητοῖ ἐγὼ δέ τοι οὔ τι μαχήσομαι: ἀργαλέον δὲ
IL.21,499	πληκτίζεσθ' ἀλόχοισι Διὸς νεφεληγερέταο:
IL.21,500	ἀλλὰ μάλα πρόφρασσα μετ' ἀθανάτοισι θεοῖσιν
IL.21,501	„εὔχεσθαι ἐμὲ νικῆσαι κρατερῆφι βίηφιν.“
IL.21,502	ὣς ἄρ' ἔφη, Λητὼ δὲ συναίνυτο καμπύλα τόξα
IL.21,503	πεπτεῶτ' ἄλλυδις ἄλλα μετὰ στροφάλιγγι κονίης.
IL.21,504	ἣ μὲν τόξα λαβοῦσα πάλιν κίε θυγατέρος ἧς:
IL.21,505	ἣ δ' ἄρ' Ὄλυμπον ἵκανε Διὸς ποτὶ χαλκοβατὲς δῶ,
IL.21,506	δακρυόεσσα δὲ πατρὸς ἐφέζετο γούνασι κούρη,
IL.21,507	ἀμφὶ δ' ἄρ' ἀμβρόσιος ἑανὸς τρέμε: τὴν δὲ προτὶ οἷ
IL.21,508	εἷλε πατὴρ Κρονίδης, καὶ ἀνείρετο ἡδὺ γελάσσας:
IL.21,509	τίς νύ σε τοιάδ' ἔρεξε φίλον τέκος Οὐρανιώνων
IL.21,510	μαψιδίως, ὡς εἴ τι κακὸν ῥέζουσαν ἐνωπῇ;
IL.21,511	„τὸν δ' αὖτε προσέειπεν ἐϋστέφανος κελαδεινή:“
IL.21,512	σή μ' ἄλοχος στυφέλιξε πάτερ λευκώλενος Ἥρη,
IL.21,513	ἐξ ἧς ἀθανάτοισιν ἔρις καὶ νεῖκος ἐφῆπται.
IL.21,514	ὣς οἳ μὲν τοιαῦτα πρὸς ἀλλήλους ἀγόρευον:
IL.21,515	„αὐτὰρ Ἀπόλλων Φοῖβος ἐδύσετο Ἴλιον ἱρήν:“
IL.21,516	μέμβλετο γάρ οἱ τεῖχος ἐϋδμήτοιο πόληος
IL.21,517	μὴ Δαναοὶ πέρσειαν ὑπὲρ μόρον ἤματι κείνῳ.
IL.21,518	οἳ δ' ἄλλοι πρὸς Ὄλυμπον ἴσαν θεοὶ αἰὲν ἐόντες,
IL.21,519	„οἳ μὲν χωόμενοι, οἳ δὲ μέγα κυδιόωντες:“
IL.21,520	κὰδ δ' ἷζον παρὰ πατρὶ κελαινεφεῖ: αὐτὰρ Ἀχιλλεὺς
IL.21,521	Τρῶας ὁμῶς αὐτούς τ' ὄλεκεν καὶ μώνυχας ἵππους.
IL.21,522	ὡς δ' ὅτε καπνὸς ἰὼν εἰς οὐρανὸν εὐρὺν ἵκηται
IL.21,523	ἄστεος αἰθομένοιο, θεῶν δέ ἑ μῆνις ἀνῆκε,
IL.21,524	„πᾶσι δ' ἔθηκε πόνον, πολλοῖσι δὲ κήδε' ἐφῆκεν,“
IL.21,525	ὣς Ἀχιλεὺς Τρώεσσι πόνον καὶ κήδε' ἔθηκεν.
IL.21,526	„ἑστήκει δ' ὃ γέρων Πρίαμος θείου ἐπὶ πύργου,“
IL.21,527	ἐς δ' ἐνόησ' Ἀχιλῆα πελώριον: αὐτὰρ ὑπ' αὐτοῦ
IL.21,528	Τρῶες ἄφαρ κλονέοντο πεφυζότες, οὐδέ τις ἀλκὴ
IL.21,529	γίγνεθ': ὃ δ' οἰμώξας ἀπὸ πύργου βαῖνε χαμᾶζε
IL.21,530	ὀτρύνων παρὰ τεῖχος ἀγακλειτοὺς πυλαωρούς:
IL.21,531	πεπταμένας ἐν χερσὶ πύλας ἔχετ' εἰς ὅ κε λαοὶ
IL.21,532	ἔλθωσι προτὶ ἄστυ πεφυζότες: ἦ γὰρ Ἀχιλλεὺς
IL.21,533	ἐγγὺς ὅδε κλονέων: νῦν οἴω λοίγι' ἔσεσθαι.
IL.21,534	αὐτὰρ ἐπεί κ' ἐς τεῖχος ἀναπνεύσωσιν ἀλέντες,
IL.21,535	αὖτις ἐπανθέμεναι σανίδας πυκινῶς ἀραρυίας:
IL.21,536	δείδια γὰρ μὴ οὖλος ἀνὴρ ἐς τεῖχος ἅληται.
IL.21,537	ὣς ἔφαθ', οἳ δ' ἄνεσάν τε πύλας καὶ ἀπῶσαν ὀχῆας:
IL.21,538	„αἳ δὲ πετασθεῖσαι τεῦξαν φάος: αὐτὰρ Ἀπόλλων“
IL.21,539	ἀντίος ἐξέθορε Τρώων ἵνα λοιγὸν ἀλάλκοι.
IL.21,540	οἳ δ' ἰθὺς πόλιος καὶ τείχεος ὑψηλοῖο
IL.21,541	„δίψῃ καρχαλέοι κεκονιμένοι ἐκ πεδίοιο“
IL.21,542	„φεῦγον: ὃ δὲ σφεδανὸν ἔφεπ' ἔγχεϊ, λύσσα δέ οἱ κῆρ“
IL.21,543	αἰὲν ἔχε κρατερή, μενέαινε δὲ κῦδος ἀρέσθαι.
IL.21,544	„ἔνθά κεν ὑψίπυλον Τροίην ἕλον υἷες Ἀχαιῶν,“
IL.21,545	εἰ μὴ Ἀπόλλων Φοῖβος Ἀγήνορα δῖον ἀνῆκε
IL.21,546	φῶτ' Ἀντήνορος υἱὸν ἀμύμονά τε κρατερόν τε.
IL.21,547	ἐν μέν οἱ κραδίῃ θάρσος βάλε, πὰρ δέ οἱ αὐτὸς
IL.21,548	ἔστη, ὅπως θανάτοιο βαρείας χεῖρας ἀλάλκοι
IL.21,549	φηγῷ κεκλιμένος: κεκάλυπτο δ' ἄρ' ἠέρι πολλῇ.
IL.21,550	„αὐτὰρ ὅ γ' ὡς ἐνόησεν Ἀχιλλῆα πτολίπορθον“
IL.21,551	ἔστη, πολλὰ δέ οἱ κραδίη πόρφυρε μένοντι:
IL.21,552	ὀχθήσας δ' ἄρα εἶπε πρὸς ὃν μεγαλήτορα θυμόν:
IL.21,553	ὤ μοι ἐγών: εἰ μέν κεν ὑπὸ κρατεροῦ Ἀχιλῆος
IL.21,554	φεύγω, τῇ περ οἱ ἄλλοι ἀτυζόμενοι κλονέονται,
IL.21,555	αἱρήσει με καὶ ὧς, καὶ ἀνάλκιδα δειροτομήσει.
IL.21,556	εἰ δ' ἂν ἐγὼ τούτους μὲν ὑποκλονέεσθαι ἐάσω
IL.21,557	Πηλεΐδῃ Ἀχιλῆϊ, ποσὶν δ' ἀπὸ τείχεος ἄλλῃ
IL.21,558	φεύγω πρὸς πεδίον Ἰλήϊον, ὄφρ' ἂν ἵκωμαι
IL.21,559	Ἴδης τε κνημοὺς κατά τε ῥωπήϊα δύω:
IL.21,560	ἑσπέριος δ' ἂν ἔπειτα λοεσσάμενος ποταμοῖο
IL.21,561	ἱδρῶ ἀποψυχθεὶς προτὶ Ἴλιον ἀπονεοίμην:
IL.21,562	ἀλλὰ τί ἤ μοι ταῦτα φίλος διελέξατο θυμός;
IL.21,563	μή μ' ἀπαειρόμενον πόλιος πεδίον δὲ νοήσῃ
IL.21,564	καί με μεταΐξας μάρψῃ ταχέεσσι πόδεσσιν.
IL.21,565	οὐκέτ' ἔπειτ' ἔσται θάνατον καὶ κῆρας ἀλύξαι:
IL.21,566	λίην γὰρ κρατερὸς περὶ πάντων ἔστ' ἀνθρώπων.
IL.21,567	εἰ δέ κέ οἱ προπάροιθε πόλεος κατεναντίον ἔλθω:
IL.21,568	καὶ γάρ θην τούτῳ τρωτὸς χρὼς ὀξέϊ χαλκῷ,
IL.21,569	ἐν δὲ ἴα ψυχή, θνητὸν δέ ἕ φασ' ἄνθρωποι
IL.21,570	ἔμμεναι: αὐτάρ οἱ Κρονίδης Ζεὺς κῦδος ὀπάζει.
IL.21,571	ὣς εἰπὼν Ἀχιλῆα ἀλεὶς μένεν, ἐν δέ οἱ ἦτορ
IL.21,572	ἄλκιμον ὁρμᾶτο πτολεμίζειν ἠδὲ μάχεσθαι.
IL.21,573	ἠΰτε πάρδαλις εἶσι βαθείης ἐκ ξυλόχοιο
IL.21,574	ἀνδρὸς θηρητῆρος ἐναντίον, οὐδέ τι θυμῷ
IL.21,575	„ταρβεῖ οὐδὲ φοβεῖται, ἐπεί κεν ὑλαγμὸν ἀκούσῃ:“
IL.21,576	„εἴ περ γὰρ φθάμενός μιν ἢ οὐτάσῃ ἠὲ βάλῃσιν,“
IL.21,577	ἀλλά τε καὶ περὶ δουρὶ πεπαρμένη οὐκ ἀπολήγει
IL.21,578	ἀλκῆς, πρίν γ' ἠὲ ξυμβλήμεναι ἠὲ δαμῆναι:
IL.21,579	ὣς Ἀντήνορος υἱὸς ἀγαυοῦ δῖος Ἀγήνωρ
IL.21,580	οὐκ ἔθελεν φεύγειν, πρὶν πειρήσαιτ' Ἀχιλῆος.
IL.21,581	ἀλλ' ὅ γ' ἄρ' ἀσπίδα μὲν πρόσθ' ἔσχετο πάντοσ' ἐΐσην,
IL.21,582	ἐγχείῃ δ' αὐτοῖο τιτύσκετο, καὶ μέγ' ἀΰτει:
IL.21,583	ἦ δή που μάλ' ἔολπας ἐνὶ φρεσὶ φαίδιμ' Ἀχιλλεῦ
IL.21,584	ἤματι τῷδε πόλιν πέρσειν Τρώων ἀγερώχων
IL.21,585	νηπύτι': ἦ τ' ἔτι πολλὰ τετεύξεται ἄλγε' ἐπ' αὐτῇ.
IL.21,586	ἐν γάρ οἱ πολέες τε καὶ ἄλκιμοι ἀνέρες εἰμέν,
IL.21,587	οἳ καὶ πρόσθε φίλων τοκέων ἀλόχων τε καὶ υἱῶν
IL.21,588	Ἴλιον εἰρυόμεσθα: σὺ δ' ἐνθάδε πότμον ἐφέψεις
IL.21,589	ὧδ' ἔκπαγλος ἐὼν καὶ θαρσαλέος πολεμιστής.
IL.21,590	ἦ ῥα, καὶ ὀξὺν ἄκοντα βαρείης χειρὸς ἀφῆκε,
IL.21,591	καί ῥ' ἔβαλε κνήμην ὑπὸ γούνατος οὐδ' ἀφάμαρτεν.
IL.21,592	ἀμφὶ δέ οἱ κνημὶς νεοτεύκτου κασσιτέροιο
IL.21,593	σμερδαλέον κονάβησε: πάλιν δ' ἀπὸ χαλκὸς ὄρουσε
IL.21,594	βλημένου, οὐδ' ἐπέρησε, θεοῦ δ' ἠρύκακε δῶρα.
IL.21,595	Πηλεΐδης δ' ὁρμήσατ' Ἀγήνορος ἀντιθέοιο
IL.21,596	δεύτερος: οὐδ' ἔτ' ἔασεν Ἀπόλλων κῦδος ἀρέσθαι,
IL.21,597	ἀλλά μιν ἐξήρπαξε, κάλυψε δ' ἄρ' ἠέρι πολλῇ,
IL.21,598	ἡσύχιον δ' ἄρα μιν πολέμου ἔκπεμπε νέεσθαι.
IL.21,599	αὐτὰρ ὃ Πηλεΐωνα δόλῳ ἀποέργαθε λαοῦ:
IL.21,600	αὐτῷ γὰρ ἑκάεργος Ἀγήνορι πάντα ἐοικὼς
IL.21,601	ἔστη πρόσθε ποδῶν, ὃ δ' ἐπέσσυτο ποσσὶ διώκειν:
IL.21,602	„εἷος ὃ τὸν πεδίοιο διώκετο πυροφόροιο“
IL.21,603	τρέψας πὰρ ποταμὸν βαθυδινήεντα Σκάμανδρον
IL.21,604	τυτθὸν ὑπεκπροθέοντα: δόλῳ δ' ἄρ' ἔθελγεν Ἀπόλλων
IL.21,605	ὡς αἰεὶ ἔλποιτο κιχήσεσθαι ποσὶν οἷσι:
IL.21,606	„τόφρ' ἄλλοι Τρῶες πεφοβημένοι ἦλθον ὁμίλῳ“
IL.21,607	ἀσπάσιοι προτὶ ἄστυ, πόλις δ' ἔμπλητο ἀλέντων.
IL.21,608	οὐδ' ἄρα τοί γ' ἔτλαν πόλιος καὶ τείχεος ἐκτὸς
IL.21,609	μεῖναι ἔτ' ἀλλήλους, καὶ γνώμεναι ὅς τε πεφεύγοι
IL.21,610	ὅς τ' ἔθαν' ἐν πολέμῳ: ἀλλ' ἐσσυμένως ἐσέχυντο
IL.21,611	ἐς πόλιν, ὅν τινα τῶν γε πόδες καὶ γοῦνα σαώσαι.
IL.22,1	Ὣς οἳ μὲν κατὰ ἄστυ πεφυζότες ἠΰτε νεβροὶ
IL.22,2	ἱδρῶ ἀπεψύχοντο πίον τ' ἀκέοντό τε δίψαν
IL.22,3	κεκλιμένοι καλῇσιν ἐπάλξεσιν: αὐτὰρ Ἀχαιοὶ
IL.22,4	τείχεος ἆσσον ἴσαν σάκε' ὤμοισι κλίναντες.
IL.22,5	Ἕκτορα δ' αὐτοῦ μεῖναι ὀλοιὴ μοῖρα πέδησεν
IL.22,6	„Ἰλίου προπάροιθε πυλάων τε Σκαιάων.“
IL.22,7	αὐτὰρ Πηλείωνα προσηύδα Φοῖβος Ἀπόλλων:
IL.22,8	τίπτέ με Πηλέος υἱὲ ποσὶν ταχέεσσι διώκεις
IL.22,9	αὐτὸς θνητὸς ἐὼν θεὸν ἄμβροτον; οὐδέ νύ πώ με
IL.22,10	ἔγνως ὡς θεός εἰμι, σὺ δ' ἀσπερχὲς μενεαίνεις.
IL.22,11	„ἦ νύ τοι οὔ τι μέλει Τρώων πόνος, οὓς ἐφόβησας,“
IL.22,12	οἳ δή τοι εἰς ἄστυ ἄλεν, σὺ δὲ δεῦρο λιάσθης.
IL.22,13	οὐ μέν με κτενέεις, ἐπεὶ οὔ τοι μόρσιμός εἰμι.
IL.22,14	τὸν δὲ μέγ' ὀχθήσας προσέφη πόδας ὠκὺς Ἀχιλλεύς:
IL.22,15	ἔβλαψάς μ' ἑκάεργε θεῶν ὀλοώτατε πάντων
IL.22,16	ἐνθάδε νῦν τρέψας ἀπὸ τείχεος: ἦ κ' ἔτι πολλοὶ
IL.22,17	γαῖαν ὀδὰξ εἷλον πρὶν Ἴλιον εἰσαφικέσθαι.
IL.22,18	νῦν δ' ἐμὲ μὲν μέγα κῦδος ἀφείλεο, τοὺς δὲ σάωσας
IL.22,19	ῥηϊδίως, ἐπεὶ οὔ τι τίσιν γ' ἔδεισας ὀπίσσω.
IL.22,20	ἦ σ' ἂν τισαίμην, εἴ μοι δύναμίς γε παρείη.
IL.22,21	ὣς εἰπὼν προτὶ ἄστυ μέγα φρονέων ἐβεβήκει,
IL.22,22	σευάμενος ὥς θ' ἵππος ἀεθλοφόρος σὺν ὄχεσφιν,
IL.22,23	ὅς ῥά τε ῥεῖα θέῃσι τιταινόμενος πεδίοιο:
IL.22,24	ὣς Ἀχιλεὺς λαιψηρὰ πόδας καὶ γούνατ' ἐνώμα.
IL.22,25	τὸν δ' ὃ γέρων Πρίαμος πρῶτος ἴδεν ὀφθαλμοῖσι
IL.22,26	„παμφαίνονθ' ὥς τ' ἀστέρ' ἐπεσσύμενον πεδίοιο,“
IL.22,27	„ὅς ῥά τ' ὀπώρης εἶσιν, ἀρίζηλοι δέ οἱ αὐγαὶ“
IL.22,28	φαίνονται πολλοῖσι μετ' ἀστράσι νυκτὸς ἀμολγῷ,
IL.22,29	„ὅν τε κύν' Ὠρίωνος ἐπίκλησιν καλέουσι.“
IL.22,30	λαμπρότατος μὲν ὅ γ' ἐστί, κακὸν δέ τε σῆμα τέτυκται,
IL.22,31	„καί τε φέρει πολλὸν πυρετὸν δειλοῖσι βροτοῖσιν:“
IL.22,32	ὣς τοῦ χαλκὸς ἔλαμπε περὶ στήθεσσι θέοντος.
IL.22,33	ᾤμωξεν δ' ὃ γέρων, κεφαλὴν δ' ὅ γε κόψατο χερσὶν
IL.22,34	ὑψόσ' ἀνασχόμενος, μέγα δ' οἰμώξας ἐγεγώνει
IL.22,35	λισσόμενος φίλον υἱόν: ὃ δὲ προπάροιθε πυλάων
IL.22,36	ἑστήκει ἄμοτον μεμαὼς Ἀχιλῆϊ μάχεσθαι:
IL.22,37	τὸν δ' ὃ γέρων ἐλεεινὰ προσηύδα χεῖρας ὀρεγνύς:
IL.22,38	Ἕκτορ μή μοι μίμνε φίλον τέκος ἀνέρα τοῦτον
IL.22,39	οἶος ἄνευθ' ἄλλων, ἵνα μὴ τάχα πότμον ἐπίσπῃς
IL.22,40	„Πηλεΐωνι δαμείς, ἐπεὶ ἦ πολὺ φέρτερός ἐστι“
IL.22,41	„σχέτλιος: αἴθε θεοῖσι φίλος τοσσόνδε γένοιτο“
IL.22,42	ὅσσον ἐμοί: τάχα κέν ἑ κύνες καὶ γῦπες ἔδοιεν
IL.22,43	κείμενον: ἦ κέ μοι αἰνὸν ἀπὸ πραπίδων ἄχος ἔλθοι:
IL.22,44	ὅς μ' υἱῶν πολλῶν τε καὶ ἐσθλῶν εὖνιν ἔθηκε
IL.22,45	κτείνων καὶ περνὰς νήσων ἔπι τηλεδαπάων.
IL.22,46	καὶ γὰρ νῦν δύο παῖδε Λυκάονα καὶ Πολύδωρον
IL.22,47	οὐ δύναμαι ἰδέειν Τρώων εἰς ἄστυ ἀλέντων,
IL.22,48	τούς μοι Λαοθόη τέκετο κρείουσα γυναικῶν.
IL.22,49	„ἀλλ' εἰ μὲν ζώουσι μετὰ στρατῷ, ἦ τ' ἂν ἔπειτα“
IL.22,50	χαλκοῦ τε χρυσοῦ τ' ἀπολυσόμεθ', ἔστι γὰρ ἔνδον:
IL.22,51	„πολλὰ γὰρ ὤπασε παιδὶ γέρων ὀνομάκλυτος Ἄλτης.“
IL.22,52	εἰ δ' ἤδη τεθνᾶσι καὶ εἰν Ἀΐδαο δόμοισιν,
IL.22,53	ἄλγος ἐμῷ θυμῷ καὶ μητέρι τοὶ τεκόμεσθα:
IL.22,54	λαοῖσιν δ' ἄλλοισι μινυνθαδιώτερον ἄλγος
IL.22,55	„ἔσσεται, ἢν μὴ καὶ σὺ θάνῃς Ἀχιλῆϊ δαμασθείς.“
IL.22,56	ἀλλ' εἰσέρχεο τεῖχος ἐμὸν τέκος, ὄφρα σαώσῃς
IL.22,57	Τρῶας καὶ Τρῳάς, μὴ δὲ μέγα κῦδος ὀρέξῃς
IL.22,58	Πηλεΐδῃ, αὐτὸς δὲ φίλης αἰῶνος ἀμερθῇς.
IL.22,59	πρὸς δ' ἐμὲ τὸν δύστηνον ἔτι φρονέοντ' ἐλέησον
IL.22,60	δύσμορον, ὅν ῥα πατὴρ Κρονίδης ἐπὶ γήραος οὐδῷ
IL.22,61	αἴσῃ ἐν ἀργαλέῃ φθίσει κακὰ πόλλ' ἐπιδόντα
IL.22,62	υἷάς τ' ὀλλυμένους ἑλκηθείσας τε θύγατρας,
IL.22,63	καὶ θαλάμους κεραϊζομένους, καὶ νήπια τέκνα
IL.22,64	βαλλόμενα προτὶ γαίῃ ἐν αἰνῇ δηϊοτῆτι,
IL.22,65	ἑλκομένας τε νυοὺς ὀλοῇς ὑπὸ χερσὶν Ἀχαιῶν.
IL.22,66	„αὐτὸν δ' ἂν πύματόν με κύνες πρώτῃσι θύρῃσιν“
IL.22,67	„ὠμησταὶ ἐρύουσιν, ἐπεί κέ τις ὀξέϊ χαλκῷ“
IL.22,68	„τύψας ἠὲ βαλὼν ῥεθέων ἐκ θυμὸν ἕληται,“
IL.22,69	οὓς τρέφον ἐν μεγάροισι τραπεζῆας θυραωρούς,
IL.22,70	οἵ κ' ἐμὸν αἷμα πιόντες ἀλύσσοντες περὶ θυμῷ
IL.22,71	κείσοντ' ἐν προθύροισι. νέῳ δέ τε πάντ' ἐπέοικεν
IL.22,72	ἄρηϊ κταμένῳ δεδαϊγμένῳ ὀξέϊ χαλκῷ
IL.22,73	κεῖσθαι: πάντα δὲ καλὰ θανόντι περ ὅττι φανήῃ:
IL.22,74	ἀλλ' ὅτε δὴ πολιόν τε κάρη πολιόν τε γένειον
IL.22,75	αἰδῶ τ' αἰσχύνωσι κύνες κταμένοιο γέροντος,
IL.22,76	τοῦτο δὴ οἴκτιστον πέλεται δειλοῖσι βροτοῖσιν.
IL.22,77	ἦ ῥ' ὃ γέρων, πολιὰς δ' ἄρ' ἀνὰ τρίχας ἕλκετο χερσὶ
IL.22,78	τίλλων ἐκ κεφαλῆς: οὐδ' Ἕκτορι θυμὸν ἔπειθε.
IL.22,79	μήτηρ δ' αὖθ' ἑτέρωθεν ὀδύρετο δάκρυ χέουσα
IL.22,80	„κόλπον ἀνιεμένη, ἑτέρηφι δὲ μαζὸν ἀνέσχε:“
IL.22,81	καί μιν δάκρυ χέουσ' ἔπεα πτερόεντα προσηύδα:
IL.22,82	Ἕκτορ τέκνον ἐμὸν τάδε τ' αἴδεο καί μ' ἐλέησον
IL.22,83	αὐτήν, εἴ ποτέ τοι λαθικηδέα μαζὸν ἐπέσχον:
IL.22,84	„τῶν μνῆσαι φίλε τέκνον ἄμυνε δὲ δήϊον ἄνδρα“
IL.22,85	„τείχεος ἐντὸς ἐών, μὴ δὲ πρόμος ἵστασο τούτῳ“
IL.22,86	σχέτλιος: εἴ περ γάρ σε κατακτάνῃ, οὔ σ' ἔτ' ἔγωγε
IL.22,87	κλαύσομαι ἐν λεχέεσσι φίλον θάλος, ὃν τέκον αὐτή,
IL.22,88	„οὐδ' ἄλοχος πολύδωρος: ἄνευθε δέ σε μέγα νῶϊν“
IL.22,89	Ἀργείων παρὰ νηυσὶ κύνες ταχέες κατέδονται.
IL.22,90	ὣς τώ γε κλαίοντε προσαυδήτην φίλον υἱὸν
IL.22,91	„πολλὰ λισσομένω: οὐδ' Ἕκτορι θυμὸν ἔπειθον,“
IL.22,92	ἀλλ' ὅ γε μίμν' Ἀχιλῆα πελώριον ἆσσον ἰόντα.
IL.22,93	„ὡς δὲ δράκων ἐπὶ χειῇ ὀρέστερος ἄνδρα μένῃσι“
IL.22,94	βεβρωκὼς κακὰ φάρμακ', ἔδυ δέ τέ μιν χόλος αἰνός,
IL.22,95	σμερδαλέον δὲ δέδορκεν ἑλισσόμενος περὶ χειῇ:
IL.22,96	ὣς Ἕκτωρ ἄσβεστον ἔχων μένος οὐχ ὑπεχώρει
IL.22,97	πύργῳ ἔπι προὔχοντι φαεινὴν ἀσπίδ' ἐρείσας:
IL.22,98	ὀχθήσας δ' ἄρα εἶπε πρὸς ὃν μεγαλήτορα θυμόν:
IL.22,99	ὤ μοι ἐγών, εἰ μέν κε πύλας καὶ τείχεα δύω,
IL.22,100	Πουλυδάμας μοι πρῶτος ἐλεγχείην ἀναθήσει,
IL.22,101	ὅς μ' ἐκέλευε Τρωσὶ ποτὶ πτόλιν ἡγήσασθαι
IL.22,102	νύχθ' ὕπο τήνδ' ὀλοὴν ὅτε τ' ὤρετο δῖος Ἀχιλλεύς.
IL.22,103	ἀλλ' ἐγὼ οὐ πιθόμην: ἦ τ' ἂν πολὺ κέρδιον ἦεν.
IL.22,104	νῦν δ' ἐπεὶ ὤλεσα λαὸν ἀτασθαλίῃσιν ἐμῇσιν,
IL.22,105	αἰδέομαι Τρῶας καὶ Τρῳάδας ἑλκεσιπέπλους,
IL.22,106	μή ποτέ τις εἴπῃσι κακώτερος ἄλλος ἐμεῖο:
IL.22,107	Ἕκτωρ ἧφι βίηφι πιθήσας ὤλεσε λαόν.
IL.22,108	ὣς ἐρέουσιν: ἐμοὶ δὲ τότ' ἂν πολὺ κέρδιον εἴη
IL.22,109	ἄντην ἢ Ἀχιλῆα κατακτείναντα νέεσθαι,
IL.22,110	„ἠέ κεν αὐτῷ ὀλέσθαι ἐϋκλειῶς πρὸ πόληος.“
IL.22,111	εἰ δέ κεν ἀσπίδα μὲν καταθείομαι ὀμφαλόεσσαν
IL.22,112	καὶ κόρυθα βριαρήν, δόρυ δὲ πρὸς τεῖχος ἐρείσας
IL.22,113	αὐτὸς ἰὼν Ἀχιλῆος ἀμύμονος ἀντίος ἔλθω
IL.22,114	καί οἱ ὑπόσχωμαι Ἑλένην καὶ κτήμαθ' ἅμ' αὐτῇ,
IL.22,115	πάντα μάλ' ὅσσά τ' Ἀλέξανδρος κοίλῃς ἐνὶ νηυσὶν
IL.22,116	ἠγάγετο Τροίηνδ', ἥ τ' ἔπλετο νείκεος ἀρχή,
IL.22,117	„δωσέμεν Ἀτρεΐδῃσιν ἄγειν, ἅμα δ' ἀμφὶς Ἀχαιοῖσ“
IL.22,118	ἄλλ' ἀποδάσσεσθαι ὅσα τε πτόλις ἧδε κέκευθε:
IL.22,119	Τρωσὶν δ' αὖ μετόπισθε γερούσιον ὅρκον ἕλωμαι
IL.22,120	μή τι κατακρύψειν, ἀλλ' ἄνδιχα πάντα δάσασθαι
IL.22,121	κτῆσιν ὅσην πτολίεθρον ἐπήρατον ἐντὸς ἐέργει:
IL.22,122	ἀλλὰ τί ἤ μοι ταῦτα φίλος διελέξατο θυμός;
IL.22,123	„μή μιν ἐγὼ μὲν ἵκωμαι ἰών, ὃ δέ μ' οὐκ ἐλεήσει“
IL.22,124	„οὐδέ τί μ' αἰδέσεται, κτενέει δέ με γυμνὸν ἐόντα“
IL.22,125	αὔτως ὥς τε γυναῖκα, ἐπεί κ' ἀπὸ τεύχεα δύω.
IL.22,126	οὐ μέν πως νῦν ἔστιν ἀπὸ δρυὸς οὐδ' ἀπὸ πέτρης
IL.22,127	τῷ ὀαριζέμεναι, ἅ τε παρθένος ἠΐθεός τε
IL.22,128	„παρθένος ἠΐθεός τ' ὀαρίζετον ἀλλήλοιιν.“
IL.22,129	βέλτερον αὖτ' ἔριδι ξυνελαυνέμεν ὅττι τάχιστα:
IL.22,130	εἴδομεν ὁπποτέρῳ κεν Ὀλύμπιος εὖχος ὀρέξῃ.
IL.22,131	ὣς ὅρμαινε μένων, ὃ δέ οἱ σχεδὸν ἦλθεν Ἀχιλλεὺς
IL.22,132	„ἶσος Ἐνυαλίῳ κορυθάϊκι πτολεμιστῇ“
IL.22,133	σείων Πηλιάδα μελίην κατὰ δεξιὸν ὦμον
IL.22,134	δεινήν: ἀμφὶ δὲ χαλκὸς ἐλάμπετο εἴκελος αὐγῇ
IL.22,135	ἢ πυρὸς αἰθομένου ἢ ἠελίου ἀνιόντος.
IL.22,136	Ἕκτορα δ', ὡς ἐνόησεν, ἕλε τρόμος: οὐδ' ἄρ' ἔτ' ἔτλη
IL.22,137	αὖθι μένειν, ὀπίσω δὲ πύλας λίπε, βῆ δὲ φοβηθείς:
IL.22,138	Πηλεΐδης δ' ἐπόρουσε ποσὶ κραιπνοῖσι πεποιθώς.
IL.22,139	ἠΰτε κίρκος ὄρεσφιν ἐλαφρότατος πετεηνῶν
IL.22,140	ῥηϊδίως οἴμησε μετὰ τρήρωνα πέλειαν,
IL.22,141	„ἣ δέ θ' ὕπαιθα φοβεῖται, ὃ δ' ἐγγύθεν ὀξὺ λεληκὼσ“
IL.22,142	ταρφέ' ἐπαΐσσει, ἑλέειν τέ ἑ θυμὸς ἀνώγει:
IL.22,143	„ὣς ἄρ' ὅ γ' ἐμμεμαὼς ἰθὺς πέτετο, τρέσε δ' Ἕκτωρ“
IL.22,144	τεῖχος ὕπο Τρώων, λαιψηρὰ δὲ γούνατ' ἐνώμα.
IL.22,145	οἳ δὲ παρὰ σκοπιὴν καὶ ἐρινεὸν ἠνεμόεντα
IL.22,146	τείχεος αἰὲν ὑπ' ἐκ κατ' ἀμαξιτὸν ἐσσεύοντο,
IL.22,147	κρουνὼ δ' ἵκανον καλλιρρόω: ἔνθα δὲ πηγαὶ
IL.22,148	„δοιαὶ ἀναΐσσουσι Σκαμάνδρου δινήεντος.“
IL.22,149	ἣ μὲν γάρ θ' ὕδατι λιαρῷ ῥέει, ἀμφὶ δὲ καπνὸς
IL.22,150	γίγνεται ἐξ αὐτῆς ὡς εἰ πυρὸς αἰθομένοιο:
IL.22,151	„ἣ δ' ἑτέρη θέρεϊ προρέει ἐϊκυῖα χαλάζῃ,“
IL.22,152	„ἢ χιόνι ψυχρῇ ἢ ἐξ ὕδατος κρυστάλλῳ.“
IL.22,153	ἔνθα δ' ἐπ' αὐτάων πλυνοὶ εὐρέες ἐγγὺς ἔασι
IL.22,154	καλοὶ λαΐνεοι, ὅθι εἵματα σιγαλόεντα
IL.22,155	πλύνεσκον Τρώων ἄλοχοι καλαί τε θύγατρες
IL.22,156	τὸ πρὶν ἐπ' εἰρήνης πρὶν ἐλθεῖν υἷας Ἀχαιῶν.
IL.22,157	τῇ ῥα παραδραμέτην φεύγων ὃ δ' ὄπισθε διώκων:
IL.22,158	„πρόσθε μὲν ἐσθλὸς ἔφευγε, δίωκε δέ μιν μέγ' ἀμείνων“
IL.22,159	καρπαλίμως, ἐπεὶ οὐχ ἱερήϊον οὐδὲ βοείην
IL.22,160	ἀρνύσθην, ἅ τε ποσσὶν ἀέθλια γίγνεται ἀνδρῶν,
IL.22,161	„ἀλλὰ περὶ ψυχῆς θέον Ἕκτορος ἱπποδάμοιο.“
IL.22,162	ὡς δ' ὅτ' ἀεθλοφόροι περὶ τέρματα μώνυχες ἵπποι
IL.22,163	ῥίμφα μάλα τρωχῶσι: τὸ δὲ μέγα κεῖται ἄεθλον
IL.22,164	„ἢ τρίπος ἠὲ γυνὴ ἀνδρὸς κατατεθνηῶτος:“
IL.22,165	ὣς τὼ τρὶς Πριάμοιο πόλιν πέρι δινηθήτην
IL.22,166	καρπαλίμοισι πόδεσσι: θεοὶ δ' ἐς πάντες ὁρῶντο:
IL.22,167	τοῖσι δὲ μύθων ἦρχε πατὴρ ἀνδρῶν τε θεῶν τε:
IL.22,168	ὢ πόποι ἦ φίλον ἄνδρα διωκόμενον περὶ τεῖχος
IL.22,169	ὀφθαλμοῖσιν ὁρῶμαι: ἐμὸν δ' ὀλοφύρεται ἦτορ
IL.22,170	„Ἕκτορος, ὅς μοι πολλὰ βοῶν ἐπὶ μηρί' ἔκηεν“
IL.22,171	Ἴδης ἐν κορυφῇσι πολυπτύχου, ἄλλοτε δ' αὖτε
IL.22,172	ἐν πόλει ἀκροτάτῃ: νῦν αὖτέ ἑ δῖος Ἀχιλλεὺς
IL.22,173	ἄστυ πέρι Πριάμοιο ποσὶν ταχέεσσι διώκει.
IL.22,174	ἀλλ' ἄγετε φράζεσθε θεοὶ καὶ μητιάασθε
IL.22,175	ἠέ μιν ἐκ θανάτοιο σαώσομεν, ἦέ μιν ἤδη
IL.22,176	Πηλεΐδῃ Ἀχιλῆϊ δαμάσσομεν ἐσθλὸν ἐόντα.
IL.22,177	τὸν δ' αὖτε προσέειπε θεὰ γλαυκῶπις Ἀθήνη:
IL.22,178	ὦ πάτερ ἀργικέραυνε κελαινεφὲς οἷον ἔειπες:
IL.22,179	ἄνδρα θνητὸν ἐόντα πάλαι πεπρωμένον αἴσῃ
IL.22,180	ἂψ ἐθέλεις θανάτοιο δυσηχέος ἐξαναλῦσαι;
IL.22,181	ἔρδ': ἀτὰρ οὔ τοι πάντες ἐπαινέομεν θεοὶ ἄλλοι.
IL.22,182	τὴν δ' ἀπαμειβόμενος προσέφη νεφεληγερέτα Ζεύς:
IL.22,183	θάρσει Τριτογένεια φίλον τέκος: οὔ νύ τι θυμῷ
IL.22,184	πρόφρονι μυθέομαι, ἐθέλω δέ τοι ἤπιος εἶναι:
IL.22,185	ἔρξον ὅπῃ δή τοι νόος ἔπλετο, μὴ δ' ἔτ' ἐρώει.
IL.22,186	ὣς εἰπὼν ὄτρυνε πάρος μεμαυῖαν Ἀθήνην:
IL.22,187	βῆ δὲ κατ' Οὐλύμποιο καρήνων ἀΐξασα.
IL.22,188	ἕκτορα δ' ἀσπερχὲς κλονέων ἔφεπ' ὠκὺς Ἀχιλλεύς.
IL.22,189	ὡς δ' ὅτε νεβρὸν ὄρεσφι κύων ἐλάφοιο δίηται
IL.22,190	„ὄρσας ἐξ εὐνῆς διά τ' ἄγκεα καὶ διὰ βήσσας:“
IL.22,191	τὸν δ' εἴ πέρ τε λάθῃσι καταπτήξας ὑπὸ θάμνῳ,
IL.22,192	ἀλλά τ' ἀνιχνεύων θέει ἔμπεδον ὄφρά κεν εὕρῃ:
IL.22,193	ὣς Ἕκτωρ οὐ λῆθε ποδώκεα Πηλεΐωνα.
IL.22,194	„ὁσσάκι δ' ὁρμήσειε πυλάων Δαρδανιάων“
IL.22,195	ἀντίον ἀΐξασθαι ἐϋδμήτους ὑπὸ πύργους,
IL.22,196	εἴ πως οἷ καθύπερθεν ἀλάλκοιεν βελέεσσι,
IL.22,197	„τοσσάκι μιν προπάροιθεν ἀποστρέψασκε παραφθὰσ“
IL.22,198	πρὸς πεδίον: αὐτὸς δὲ ποτὶ πτόλιος πέτετ' αἰεί.
IL.22,199	ὡς δ' ἐν ὀνείρῳ οὐ δύναται φεύγοντα διώκειν:
IL.22,200	οὔτ' ἄρ' ὃ τὸν δύναται ὑποφεύγειν οὔθ' ὃ διώκειν:
IL.22,201	ὣς ὃ τὸν οὐ δύνατο μάρψαι ποσίν, οὐδ' ὃς ἀλύξαι.
IL.22,202	„πῶς δέ κεν Ἕκτωρ κῆρας ὑπεξέφυγεν θανάτοιο,“
IL.22,203	εἰ μή οἱ πύματόν τε καὶ ὕστατον ἤντετ' Ἀπόλλων
IL.22,204	ἐγγύθεν, ὅς οἱ ἐπῶρσε μένος λαιψηρά τε γοῦνα;
IL.22,205	λαοῖσιν δ' ἀνένευε καρήατι δῖος Ἀχιλλεύς,
IL.22,206	οὐδ' ἔα ἱέμεναι ἐπὶ Ἕκτορι πικρὰ βέλεμνα,
IL.22,207	μή τις κῦδος ἄροιτο βαλών, ὃ δὲ δεύτερος ἔλθοι.
IL.22,208	„ἀλλ' ὅτε δὴ τὸ τέταρτον ἐπὶ κρουνοὺς ἀφίκοντο,“
IL.22,209	καὶ τότε δὴ χρύσεια πατὴρ ἐτίταινε τάλαντα,
IL.22,210	„ἐν δ' ἐτίθει δύο κῆρε τανηλεγέος θανάτοιο,“
IL.22,211	τὴν μὲν Ἀχιλλῆος, τὴν δ' Ἕκτορος ἱπποδάμοιο,
IL.22,212	ἕλκε δὲ μέσσα λαβών: ῥέπε δ' Ἕκτορος αἴσιμον ἦμαρ,
IL.22,213	ᾤχετο δ' εἰς Ἀΐδαο, λίπεν δέ ἑ Φοῖβος Ἀπόλλων.
IL.22,214	Πηλεΐωνα δ' ἵκανε θεὰ γλαυκῶπις Ἀθήνη,
IL.22,215	ἀγχοῦ δ' ἱσταμένη ἔπεα πτερόεντα προσηύδα:
IL.22,216	νῦν δὴ νῶι ἔολπα Διῒ φίλε φαίδιμ' Ἀχιλλεῦ
IL.22,217	οἴσεσθαι μέγα κῦδος Ἀχαιοῖσι προτὶ νῆας
IL.22,218	Ἕκτορα δῃώσαντε μάχης ἄατόν περ ἐόντα.
IL.22,219	οὔ οἱ νῦν ἔτι γ' ἔστι πεφυγμένον ἄμμε γενέσθαι,
IL.22,220	οὐδ' εἴ κεν μάλα πολλὰ πάθοι ἑκάεργος Ἀπόλλων
IL.22,221	προπροκυλινδόμενος πατρὸς Διὸς αἰγιόχοιο.
IL.22,222	ἀλλὰ σὺ μὲν νῦν στῆθι καὶ ἄμπνυε, τόνδε δ' ἐγώ τοι
IL.22,223	οἰχομένη πεπιθήσω ἐναντίβιον μαχέσασθαι.
IL.22,224	ὣς φάτ' Ἀθηναίη, ὃ δ' ἐπείθετο, χαῖρε δὲ θυμῷ,
IL.22,225	στῆ δ' ἄρ' ἐπὶ μελίης χαλκογλώχινος ἐρεισθείς.
IL.22,226	ἣ δ' ἄρα τὸν μὲν ἔλειπε, κιχήσατο δ' Ἕκτορα δῖον
IL.22,227	Δηϊφόβῳ ἐϊκυῖα δέμας καὶ ἀτειρέα φωνήν:
IL.22,228	ἀγχοῦ δ' ἱσταμένη ἔπεα πτερόεντα προσηύδα:
IL.22,229	„ἠθεῖ' ἦ μάλα δή σε βιάζεται ὠκὺς Ἀχιλλεὺσ“
IL.22,230	ἄστυ πέρι Πριάμοιο ποσὶν ταχέεσσι διώκων:
IL.22,231	ἀλλ' ἄγε δὴ στέωμεν καὶ ἀλεξώμεσθα μένοντες.
IL.22,232	τὴν δ' αὖτε προσέειπε μέγας κορυθαίολος Ἕκτωρ:
IL.22,233	Δηΐφοβ' ἦ μέν μοι τὸ πάρος πολὺ φίλτατος ἦσθα
IL.22,234	γνωτῶν οὓς Ἑκάβη ἠδὲ Πρίαμος τέκε παῖδας:
IL.22,235	νῦν δ' ἔτι καὶ μᾶλλον νοέω φρεσὶ τιμήσασθαι,
IL.22,236	ὃς ἔτλης ἐμεῦ εἵνεκ', ἐπεὶ ἴδες ὀφθαλμοῖσι,
IL.22,237	τείχεος ἐξελθεῖν, ἄλλοι δ' ἔντοσθε μένουσι.
IL.22,238	τὸν δ' αὖτε προσέειπε θεὰ γλαυκῶπις Ἀθήνη:
IL.22,239	ἠθεῖ' ἦ μὲν πολλὰ πατὴρ καὶ πότνια μήτηρ
IL.22,240	λίσσονθ' ἑξείης γουνούμενοι, ἀμφὶ δ' ἑταῖροι,
IL.22,241	αὖθι μένειν: τοῖον γὰρ ὑποτρομέουσιν ἅπαντες:
IL.22,242	ἀλλ' ἐμὸς ἔνδοθι θυμὸς ἐτείρετο πένθεϊ λυγρῷ.
IL.22,243	νῦν δ' ἰθὺς μεμαῶτε μαχώμεθα, μὴ δέ τι δούρων
IL.22,244	ἔστω φειδωλή, ἵνα εἴδομεν εἴ κεν Ἀχιλλεὺς
IL.22,245	νῶϊ κατακτείνας ἔναρα βροτόεντα φέρηται
IL.22,246	νῆας ἔπι γλαφυράς, ἦ κεν σῷ δουρὶ δαμήῃ.
IL.22,247	ὣς φαμένη καὶ κερδοσύνῃ ἡγήσατ' Ἀθήνη:
IL.22,248	οἳ δ' ὅτε δὴ σχεδὸν ἦσαν ἐπ' ἀλλήλοισιν ἰόντες,
IL.22,249	τὸν πρότερος προσέειπε μέγας κορυθαίολος Ἕκτωρ:
IL.22,250	„οὔ σ' ἔτι Πηλέος υἱὲ φοβήσομαι, ὡς τὸ πάρος περ“
IL.22,251	„τρὶς περὶ ἄστυ μέγα Πριάμου δίον, οὐδέ ποτ' ἔτλην“
IL.22,252	μεῖναι ἐπερχόμενον: νῦν αὖτέ με θυμὸς ἀνῆκε
IL.22,253	στήμεναι ἀντία σεῖο: ἕλοιμί κεν ἤ κεν ἁλοίην.
IL.22,254	„ἀλλ' ἄγε δεῦρο θεοὺς ἐπιδώμεθα: τοὶ γὰρ ἄριστοι“
IL.22,255	„μάρτυροι ἔσσονται καὶ ἐπίσκοποι ἁρμονιάων:“
IL.22,256	οὐ γὰρ ἐγώ σ' ἔκπαγλον ἀεικιῶ, αἴ κεν ἐμοὶ Ζεὺς
IL.22,257	„δώῃ καμμονίην, σὴν δὲ ψυχὴν ἀφέλωμαι:“
IL.22,258	ἀλλ' ἐπεὶ ἄρ κέ σε συλήσω κλυτὰ τεύχε' Ἀχιλλεῦ
IL.22,259	νεκρὸν Ἀχαιοῖσιν δώσω πάλιν: ὣς δὲ σὺ ῥέζειν.
IL.22,260	τὸν δ' ἄρ' ὑπόδρα ἰδὼν προσέφη πόδας ὠκὺς Ἀχιλλεύς:
IL.22,261	Ἕκτορ μή μοι ἄλαστε συνημοσύνας ἀγόρευε:
IL.22,262	ὡς οὐκ ἔστι λέουσι καὶ ἀνδράσιν ὅρκια πιστά,
IL.22,263	οὐδὲ λύκοι τε καὶ ἄρνες ὁμόφρονα θυμὸν ἔχουσιν,
IL.22,264	ἀλλὰ κακὰ φρονέουσι διαμπερὲς ἀλλήλοισιν,
IL.22,265	ὣς οὐκ ἔστ' ἐμὲ καὶ σὲ φιλήμεναι, οὐδέ τι νῶϊν
IL.22,266	„ὅρκια ἔσσονται, πρίν γ' ἢ ἕτερόν γε πεσόντα“
IL.22,267	αἵματος ἆσαι Ἄρηα ταλαύρινον πολεμιστήν.
IL.22,268	παντοίης ἀρετῆς μιμνήσκεο: νῦν σε μάλα χρὴ
IL.22,269	αἰχμητήν τ' ἔμεναι καὶ θαρσαλέον πολεμιστήν.
IL.22,270	οὔ τοι ἔτ' ἔσθ' ὑπάλυξις, ἄφαρ δέ σε Παλλὰς Ἀθήνη
IL.22,271	ἔγχει ἐμῷ δαμάᾳ: νῦν δ' ἀθρόα πάντ' ἀποτίσεις
IL.22,272	κήδε' ἐμῶν ἑτάρων οὓς ἔκτανες ἔγχεϊ θύων.
IL.22,273	ἦ ῥα, καὶ ἀμπεπαλὼν προΐει δολιχόσκιον ἔγχος:
IL.22,274	καὶ τὸ μὲν ἄντα ἰδὼν ἠλεύατο φαίδιμος Ἕκτωρ:
IL.22,275	ἕζετο γὰρ προϊδών, τὸ δ' ὑπέρπτατο χάλκεον ἔγχος,
IL.22,276	ἐν γαίῃ δ' ἐπάγη: ἀνὰ δ' ἥρπασε Παλλὰς Ἀθήνη,
IL.22,277	ἂψ δ' Ἀχιλῆϊ δίδου, λάθε δ' Ἕκτορα ποιμένα λαῶν.
IL.22,278	Ἕκτωρ δὲ προσέειπεν ἀμύμονα Πηλεΐωνα:
IL.22,279	ἤμβροτες, οὐδ' ἄρα πώ τι θεοῖς ἐπιείκελ' Ἀχιλλεῦ
IL.22,280	ἐκ Διὸς ἠείδης τὸν ἐμὸν μόρον, ἦ τοι ἔφης γε:
IL.22,281	ἀλλά τις ἀρτιεπὴς καὶ ἐπίκλοπος ἔπλεο μύθων,
IL.22,282	ὄφρά σ' ὑποδείσας μένεος ἀλκῆς τε λάθωμαι.
IL.22,283	οὐ μέν μοι φεύγοντι μεταφρένῳ ἐν δόρυ πήξεις,
IL.22,284	ἀλλ' ἰθὺς μεμαῶτι διὰ στήθεσφιν ἔλασσον
IL.22,285	εἴ τοι ἔδωκε θεός: νῦν αὖτ' ἐμὸν ἔγχος ἄλευαι
IL.22,286	„χάλκεον: ὡς δή μιν σῷ ἐν χροῒ πᾶν κομίσαιο.“
IL.22,287	καί κεν ἐλαφρότερος πόλεμος Τρώεσσι γένοιτο
IL.22,288	σεῖο καταφθιμένοιο: σὺ γάρ σφισι πῆμα μέγιστον.
IL.22,289	ἦ ῥα, καὶ ἀμπεπαλὼν προΐει δολιχόσκιον ἔγχος,
IL.22,290	καὶ βάλε Πηλεΐδαο μέσον σάκος οὐδ' ἀφάμαρτε:
IL.22,291	„τῆλε δ' ἀπεπλάγχθη σάκεος δόρυ: χώσατο δ' Ἕκτωρ“
IL.22,292	ὅττί ῥά οἱ βέλος ὠκὺ ἐτώσιον ἔκφυγε χειρός,
IL.22,293	στῆ δὲ κατηφήσας, οὐδ' ἄλλ' ἔχε μείλινον ἔγχος.
IL.22,294	„Δηΐφοβον δ' ἐκάλει λευκάσπιδα μακρὸν ἀΰσας:“
IL.22,295	ᾔτεέ μιν δόρυ μακρόν: ὃ δ' οὔ τί οἱ ἐγγύθεν ἦεν.
IL.22,296	Ἕκτωρ δ' ἔγνω ᾗσιν ἐνὶ φρεσὶ φώνησέν τε:
IL.22,297	ὢ πόποι ἦ μάλα δή με θεοὶ θάνατον δὲ κάλεσσαν:
IL.22,298	Δηΐφοβον γὰρ ἔγωγ' ἐφάμην ἥρωα παρεῖναι:
IL.22,299	ἀλλ' ὃ μὲν ἐν τείχει, ἐμὲ δ' ἐξαπάτησεν Ἀθήνη.
IL.22,300	νῦν δὲ δὴ ἐγγύθι μοι θάνατος κακός, οὐδ' ἔτ' ἄνευθεν,
IL.22,301	οὐδ' ἀλέη: ἦ γάρ ῥα πάλαι τό γε φίλτερον ἦεν
IL.22,302	Ζηνί τε καὶ Διὸς υἷι ἑκηβόλῳ, οἵ με πάρος γε
IL.22,303	πρόφρονες εἰρύατο: νῦν αὖτέ με μοῖρα κιχάνει.
IL.22,304	„μὴ μὰν ἀσπουδί γε καὶ ἀκλειῶς ἀπολοίμην,“
IL.22,305	ἀλλὰ μέγα ῥέξας τι καὶ ἐσσομένοισι πυθέσθαι.
IL.22,306	ὣς ἄρα φωνήσας εἰρύσσατο φάσγανον ὀξύ,
IL.22,307	τό οἱ ὑπὸ λαπάρην τέτατο μέγα τε στιβαρόν τε,
IL.22,308	„οἴμησεν δὲ ἀλεὶς ὥς τ' αἰετὸς ὑψιπετήεις,“
IL.22,309	ὅς τ' εἶσιν πεδίον δὲ διὰ νεφέων ἐρεβεννῶν
IL.22,310	ἁρπάξων ἢ ἄρν' ἀμαλὴν ἤ πτῶκα λαγωόν:
IL.22,311	ὣς Ἕκτωρ οἴμησε τινάσσων φάσγανον ὀξύ.
IL.22,312	ὁρμήθη δ' Ἀχιλεύς, μένεος δ' ἐμπλήσατο θυμὸν
IL.22,313	ἀγρίου, πρόσθεν δὲ σάκος στέρνοιο κάλυψε
IL.22,314	καλὸν δαιδάλεον, κόρυθι δ' ἐπένευε φαεινῇ
IL.22,315	τετραφάλῳ: καλαὶ δὲ περισσείοντο ἔθειραι
IL.22,316	χρύσεαι, ἃς Ἥφαιστος ἵει λόφον ἀμφὶ θαμειάς.
IL.22,317	οἷος δ' ἀστὴρ εἶσι μετ' ἀστράσι νυκτὸς ἀμολγῷ
IL.22,318	„ἕσπερος, ὃς κάλλιστος ἐν οὐρανῷ ἵσταται ἀστήρ,“
IL.22,319	ὣς αἰχμῆς ἀπέλαμπ' εὐήκεος, ἣν ἄρ' Ἀχιλλεὺς
IL.22,320	πάλλεν δεξιτερῇ φρονέων κακὸν Ἕκτορι δίῳ
IL.22,321	εἰσορόων χρόα καλόν, ὅπῃ εἴξειε μάλιστα.
IL.22,322	„τοῦ δὲ καὶ ἄλλο τόσον μὲν ἔχε χρόα χάλκεα τεύχεα“
IL.22,323	καλά, τὰ Πατρόκλοιο βίην ἐνάριξε κατακτάς:
IL.22,324	φαίνετο δ' ᾗ κληῗδες ἀπ' ὤμων αὐχέν' ἔχουσι
IL.22,325	λαυκανίην, ἵνα τε ψυχῆς ὤκιστος ὄλεθρος:
IL.22,326	τῇ ῥ' ἐπὶ οἷ μεμαῶτ' ἔλασ' ἔγχεϊ δῖος Ἀχιλλεύς,
IL.22,327	ἀντικρὺ δ' ἁπαλοῖο δι' αὐχένος ἤλυθ' ἀκωκή:
IL.22,328	οὐδ' ἄρ' ἀπ' ἀσφάραγον μελίη τάμε χαλκοβάρεια,
IL.22,329	ὄφρά τί μιν προτιείποι ἀμειβόμενος ἐπέεσσιν.
IL.22,330	ἤριπε δ' ἐν κονίῃς: ὃ δ' ἐπεύξατο δῖος Ἀχιλλεύς:
IL.22,331	Ἕκτορ ἀτάρ που ἔφης Πατροκλῆ' ἐξεναρίζων
IL.22,332	σῶς ἔσσεσθ', ἐμὲ δ' οὐδὲν ὀπίζεο νόσφιν ἐόντα
IL.22,333	νήπιε: τοῖο δ' ἄνευθεν ἀοσσητὴρ μέγ' ἀμείνων
IL.22,334	νηυσὶν ἔπι γλαφυρῇσιν ἐγὼ μετόπισθε λελείμμην,
IL.22,335	ὅς τοι γούνατ' ἔλυσα: σὲ μὲν κύνες ἠδ' οἰωνοὶ
IL.22,336	ἑλκήσουσ' ἀϊκῶς, τὸν δὲ κτεριοῦσιν Ἀχαιοί.
IL.22,337	τὸν δ' ὀλιγοδρανέων προσέφη κορυθαίολος Ἕκτωρ:
IL.22,338	λίσσομ' ὑπὲρ ψυχῆς καὶ γούνων σῶν τε τοκήων
IL.22,339	μή με ἔα παρὰ νηυσὶ κύνας καταδάψαι Ἀχαιῶν,
IL.22,340	ἀλλὰ σὺ μὲν χαλκόν τε ἅλις χρυσόν τε δέδεξο
IL.22,341	δῶρα τά τοι δώσουσι πατὴρ καὶ πότνια μήτηρ,
IL.22,342	„σῶμα δὲ οἴκαδ' ἐμὸν δόμεναι πάλιν, ὄφρα πυρός με“
IL.22,343	„Τρῶες καὶ Τρώων ἄλοχοι λελάχωσι θανόντα.“
IL.22,344	τὸν δ' ἄρ' ὑπόδρα ἰδὼν προσέφη πόδας ὠκὺς Ἀχιλλεὺς:
IL.22,345	μή με κύον γούνων γουνάζεο μὴ δὲ τοκήων:
IL.22,346	αἲ γάρ πως αὐτόν με μένος καὶ θυμὸς ἀνήη
IL.22,347	ὤμ' ἀποταμνόμενον κρέα ἔδμεναι, οἷα ἔοργας,
IL.22,348	ὡς οὐκ ἔσθ' ὃς σῆς γε κύνας κεφαλῆς ἀπαλάλκοι,
IL.22,349	„οὐδ' εἴ κεν δεκάκις τε καὶ εἰκοσινήριτ' ἄποινα“
IL.22,350	στήσωσ' ἐνθάδ' ἄγοντες, ὑπόσχωνται δὲ καὶ ἄλλα,
IL.22,351	„οὐδ' εἴ κέν σ' αὐτὸν χρυσῷ ἐρύσασθαι ἀνώγοι“
IL.22,352	Δαρδανίδης Πρίαμος: οὐδ' ὧς σέ γε πότνια μήτηρ
IL.22,353	ἐνθεμένη λεχέεσσι γοήσεται ὃν τέκεν αὐτή,
IL.22,354	„ἀλλὰ κύνες τε καὶ οἰωνοὶ κατὰ πάντα δάσονται.“
IL.22,355	τὸν δὲ καταθνῄσκων προσέφη κορυθαίολος Ἕκτωρ:
IL.22,356	„ἦ σ' εὖ γιγνώσκων προτιόσσομαι, οὐδ' ἄρ' ἔμελλον“
IL.22,357	πείσειν: ἦ γὰρ σοί γε σιδήρεος ἐν φρεσὶ θυμός.
IL.22,358	φράζεο νῦν, μή τοί τι θεῶν μήνιμα γένωμαι
IL.22,359	ἤματι τῷ ὅτε κέν σε Πάρις καὶ Φοῖβος Ἀπόλλων
IL.22,360	ἐσθλὸν ἐόντ' ὀλέσωσιν ἐνὶ Σκαιῇσι πύλῃσιν.
IL.22,361	ὣς ἄρα μιν εἰπόντα τέλος θανάτοιο κάλυψε,
IL.22,362	„ψυχὴ δ' ἐκ ῥεθέων πταμένη Ἄϊδος δὲ βεβήκει“
IL.22,363	ὃν πότμον γοόωσα λιποῦσ' ἀνδροτῆτα καὶ ἥβην.
IL.22,364	τὸν καὶ τεθνηῶτα προσηύδα δῖος Ἀχιλλεύς:
IL.22,365	τέθναθι: κῆρα δ' ἐγὼ τότε δέξομαι ὁππότε κεν δὴ
IL.22,366	Ζεὺς ἐθέλῃ τελέσαι ἠδ' ἀθάνατοι θεοὶ ἄλλοι.
IL.22,367	ἦ ῥα, καὶ ἐκ νεκροῖο ἐρύσσατο χάλκεον ἔγχος,
IL.22,368	καὶ τό γ' ἄνευθεν ἔθηχ', ὃ δ' ἀπ' ὤμων τεύχε' ἐσύλα
IL.22,369	αἱματόεντ': ἄλλοι δὲ περίδραμον υἷες Ἀχαιῶν,
IL.22,370	οἳ καὶ θηήσαντο φυὴν καὶ εἶδος ἀγητὸν
IL.22,371	Ἕκτορος: οὐδ' ἄρα οἵ τις ἀνουτητί γε παρέστη.
IL.22,372	ὧδε δέ τις εἴπεσκεν ἰδὼν ἐς πλησίον ἄλλον:
IL.22,373	ὢ πόποι, ἦ μάλα δὴ μαλακώτερος ἀμφαφάασθαι
IL.22,374	Ἕκτωρ ἢ ὅτε νῆας ἐνέπρησεν πυρὶ κηλέῳ.
IL.22,375	„ὣς ἄρα τις εἴπεσκε καὶ οὐτήσασκε παραστάς.“
IL.22,376	τὸν δ' ἐπεὶ ἐξενάριξε ποδάρκης δῖος Ἀχιλλεύς,
IL.22,377	στὰς ἐν Ἀχαιοῖσιν ἔπεα πτερόεντ' ἀγόρευεν:
IL.22,378	ὦ φίλοι Ἀργείων ἡγήτορες ἠδὲ μέδοντες
IL.22,379	„ἐπεὶ δὴ τόνδ' ἄνδρα θεοὶ δαμάσασθαι ἔδωκαν,“
IL.22,380	ὃς κακὰ πόλλ' ἔρρεξεν ὅσ' οὐ σύμπαντες οἱ ἄλλοι,
IL.22,381	εἰ δ' ἄγετ' ἀμφὶ πόλιν σὺν τεύχεσι πειρηθῶμεν,
IL.22,382	ὄφρά κ' ἔτι γνῶμεν Τρώων νόον ὅν τιν' ἔχουσιν,
IL.22,383	ἢ καταλείψουσιν πόλιν ἄκρην τοῦδε πεσόντος,
IL.22,384	ἦε μένειν μεμάασι καὶ Ἕκτορος οὐκέτ' ἐόντος.
IL.22,385	ἀλλὰ τί ἤ μοι ταῦτα φίλος διελέξατο θυμός;
IL.22,386	κεῖται πὰρ νήεσσι νέκυς ἄκλαυτος ἄθαπτος
IL.22,387	Πάτροκλος: τοῦ δ' οὐκ ἐπιλήσομαι, ὄφρ' ἂν ἔγωγε
IL.22,388	ζωοῖσιν μετέω καί μοι φίλα γούνατ' ὀρώρῃ:
IL.22,389	εἰ δὲ θανόντων περ καταλήθοντ' εἰν Ἀΐδαο
IL.22,390	αὐτὰρ ἐγὼ καὶ κεῖθι φίλου μεμνήσομ' ἑταίρου.
IL.22,391	νῦν δ' ἄγ' ἀείδοντες παιήονα κοῦροι Ἀχαιῶν
IL.22,392	νηυσὶν ἔπι γλαφυρῇσι νεώμεθα, τόνδε δ' ἄγωμεν.
IL.22,393	ἠράμεθα μέγα κῦδος: ἐπέφνομεν Ἕκτορα δῖον,
IL.22,394	ᾧ Τρῶες κατὰ ἄστυ θεῷ ὣς εὐχετόωντο.
IL.22,395	ἦ ῥα, καὶ Ἕκτορα δῖον ἀεικέα μήδετο ἔργα.
IL.22,396	„ἀμφοτέρων μετόπισθε ποδῶν τέτρηνε τένοντε“
IL.22,397	ἐς σφυρὸν ἐκ πτέρνης, βοέους δ' ἐξῆπτεν ἱμάντας,
IL.22,398	ἐκ δίφροιο δ' ἔδησε, κάρη δ' ἕλκεσθαι ἔασεν:
IL.22,399	ἐς δίφρον δ' ἀναβὰς ἀνά τε κλυτὰ τεύχε' ἀείρας
IL.22,400	μάστιξέν ῥ' ἐλάαν, τὼ δ' οὐκ ἀέκοντε πετέσθην.
IL.22,401	τοῦ δ' ἦν ἑλκομένοιο κονίσαλος, ἀμφὶ δὲ χαῖται
IL.22,402	κυάνεαι πίτναντο, κάρη δ' ἅπαν ἐν κονίῃσι
IL.22,403	κεῖτο πάρος χαρίεν: τότε δὲ Ζεὺς δυσμενέεσσι
IL.22,404	δῶκεν ἀεικίσσασθαι ἑῇ ἐν πατρίδι γαίῃ.
IL.22,405	ὣς τοῦ μὲν κεκόνιτο κάρη ἅπαν: ἣ δέ νυ μήτηρ
IL.22,406	τίλλε κόμην, ἀπὸ δὲ λιπαρὴν ἔρριψε καλύπτρην
IL.22,407	τηλόσε, κώκυσεν δὲ μάλα μέγα παῖδ' ἐσιδοῦσα:
IL.22,408	ᾤμωξεν δ' ἐλεεινὰ πατὴρ φίλος, ἀμφὶ δὲ λαοὶ
IL.22,409	κωκυτῷ τ' εἴχοντο καὶ οἰμωγῇ κατὰ ἄστυ.
IL.22,410	τῷ δὲ μάλιστ' ἄρ' ἔην ἐναλίγκιον ὡς εἰ ἅπασα
IL.22,411	„Ἴλιος ὀφρυόεσσα πυρὶ σμύχοιτο κατ' ἄκρης.“
IL.22,412	λαοὶ μέν ῥα γέροντα μόγις ἔχον ἀσχαλόωντα
IL.22,413	ἐξελθεῖν μεμαῶτα πυλάων Δαρδανιάων.
IL.22,414	πάντας δ' ἐλλιτάνευε κυλινδόμενος κατὰ κόπρον,
IL.22,415	ἐξονομακλήδην ὀνομάζων ἄνδρα ἕκαστον:
IL.22,416	σχέσθε φίλοι, καί μ' οἶον ἐάσατε κηδόμενοί περ
IL.22,417	ἐξελθόντα πόληος ἱκέσθ' ἐπὶ νῆας Ἀχαιῶν.
IL.22,418	λίσσωμ' ἀνέρα τοῦτον ἀτάσθαλον ὀβριμοεργόν,
IL.22,419	ἤν πως ἡλικίην αἰδέσσεται ἠδ' ἐλεήσῃ
IL.22,420	γῆρας: καὶ δέ νυ τῷ γε πατὴρ τοιόσδε τέτυκται
IL.22,421	Πηλεύς, ὅς μιν ἔτικτε καὶ ἔτρεφε πῆμα γενέσθαι
IL.22,422	Τρωσί: μάλιστα δ' ἐμοὶ περὶ πάντων ἄλγε' ἔθηκε.
IL.22,423	τόσσους γάρ μοι παῖδας ἀπέκτανε τηλεθάοντας:
IL.22,424	τῶν πάντων οὐ τόσσον ὀδύρομαι ἀχνύμενός περ
IL.22,425	ὡς ἑνός, οὗ μ' ἄχος ὀξὺ κατοίσεται Ἄϊδος εἴσω,
IL.22,426	Ἕκτορος: ὡς ὄφελεν θανέειν ἐν χερσὶν ἐμῇσι:
IL.22,427	τώ κε κορεσσάμεθα κλαίοντέ τε μυρομένω τε
IL.22,428	μήτηρ θ', ἥ μιν ἔτικτε δυσάμμορος, ἠδ' ἐγὼ αὐτός.
IL.22,429	ὣς ἔφατο κλαίων, ἐπὶ δὲ στενάχοντο πολῖται:
IL.22,430	Τρῳῇσιν δ' Ἑκάβη ἁδινοῦ ἐξῆρχε γόοιο:
IL.22,431	τέκνον ἐγὼ δειλή: τί νυ βείομαι αἰνὰ παθοῦσα
IL.22,432	σεῦ ἀποτεθνηῶτος; ὅ μοι νύκτάς τε καὶ ἦμαρ
IL.22,433	εὐχωλὴ κατὰ ἄστυ πελέσκεο, πᾶσί τ' ὄνειαρ
IL.22,434	Τρωσί τε καὶ Τρῳῇσι κατὰ πτόλιν, οἵ σε θεὸν ὣς
IL.22,435	δειδέχατ': ἦ γὰρ καί σφι μάλα μέγα κῦδος ἔησθα
IL.22,436	ζωὸς ἐών: νῦν αὖ θάνατος καὶ μοῖρα κιχάνει.
IL.22,437	ὣς ἔφατο κλαίουσ', ἄλοχος δ' οὔ πώ τι πέπυστο
IL.22,438	Ἕκτορος: οὐ γάρ οἵ τις ἐτήτυμος ἄγγελος ἐλθὼν
IL.22,439	ἤγγειλ' ὅττί ῥά οἱ πόσις ἔκτοθι μίμνε πυλάων,
IL.22,440	„ἀλλ' ἥ γ' ἱστὸν ὕφαινε μυχῷ δόμου ὑψηλοῖο“
IL.22,441	δίπλακα πορφυρέην, ἐν δὲ θρόνα ποικίλ' ἔπασσε.
IL.22,442	κέκλετο δ' ἀμφιπόλοισιν ἐϋπλοκάμοις κατὰ δῶμα
IL.22,443	ἀμφὶ πυρὶ στῆσαι τρίποδα μέγαν, ὄφρα πέλοιτο
IL.22,444	Ἕκτορι θερμὰ λοετρὰ μάχης ἐκ νοστήσαντι
IL.22,445	νηπίη, οὐδ' ἐνόησεν ὅ μιν μάλα τῆλε λοετρῶν
IL.22,446	χερσὶν Ἀχιλλῆος δάμασε γλαυκῶπις Ἀθήνη.
IL.22,447	κωκυτοῦ δ' ἤκουσε καὶ οἰμωγῆς ἀπὸ πύργου:
IL.22,448	τῆς δ' ἐλελίχθη γυῖα, χαμαὶ δέ οἱ ἔκπεσε κερκίς:
IL.22,449	ἣ δ' αὖτις δμῳῇσιν ἐϋπλοκάμοισι μετηύδα:
IL.22,450	δεῦτε δύω μοι ἕπεσθον, ἴδωμ' ὅτιν' ἔργα τέτυκται.
IL.22,451	αἰδοίης ἑκυρῆς ὀπὸς ἔκλυον, ἐν δ' ἐμοὶ αὐτῇ
IL.22,452	στήθεσι πάλλεται ἦτορ ἀνὰ στόμα, νέρθε δὲ γοῦνα
IL.22,453	πήγνυται: ἐγγὺς δή τι κακὸν Πριάμοιο τέκεσσιν.
IL.22,454	αἲ γὰρ ἀπ' οὔατος εἴη ἐμεῦ ἔπος: ἀλλὰ μάλ' αἰνῶς
IL.22,455	δείδω μὴ δή μοι θρασὺν Ἕκτορα δῖος Ἀχιλλεὺς
IL.22,456	μοῦνον ἀποτμήξας πόλιος πεδίον δὲ δίηται,
IL.22,457	καὶ δή μιν καταπαύσῃ ἀγηνορίης ἀλεγεινῆς
IL.22,458	ἥ μιν ἔχεσκ', ἐπεὶ οὔ ποτ' ἐνὶ πληθυῖ μένεν ἀνδρῶν,
IL.22,459	ἀλλὰ πολὺ προθέεσκε, τὸ ὃν μένος οὐδενὶ εἴκων.
IL.22,460	ὣς φαμένη μεγάροιο διέσσυτο μαινάδι ἴση
IL.22,461	παλλομένη κραδίην: ἅμα δ' ἀμφίπολοι κίον αὐτῇ
IL.22,462	αὐτὰρ ἐπεὶ πύργόν τε καὶ ἀνδρῶν ἷξεν ὅμιλον
IL.22,463	ἔστη παπτήνασ' ἐπὶ τείχεϊ, τὸν δὲ νόησεν
IL.22,464	ἑλκόμενον πρόσθεν πόλιος: ταχέες δέ μιν ἵπποι
IL.22,465	ἕλκον ἀκηδέστως κοίλας ἐπὶ νῆας Ἀχαιῶν.
IL.22,466	τὴν δὲ κατ' ὀφθαλμῶν ἐρεβεννὴ νὺξ ἐκάλυψεν,
IL.22,467	ἤριπε δ' ἐξοπίσω, ἀπὸ δὲ ψυχὴν ἐκάπυσσε.
IL.22,468	τῆλε δ' ἀπὸ κρατὸς βάλε δέσματα σιγαλόεντα,
IL.22,469	ἄμπυκα κεκρύφαλόν τε ἰδὲ πλεκτὴν ἀναδέσμην
IL.22,470	κρήδεμνόν θ', ὅ ῥά οἱ δῶκε χρυσῆ Ἀφροδίτη
IL.22,471	ἤματι τῷ ὅτε μιν κορυθαίολος ἠγάγεθ' Ἕκτωρ
IL.22,472	ἐκ δόμου Ἠετίωνος, ἐπεὶ πόρε μυρία ἕδνα.
IL.22,473	ἀμφὶ δέ μιν γαλόῳ τε καὶ εἰνατέρες ἅλις ἔσταν,
IL.22,474	αἵ ἑ μετὰ σφίσιν εἶχον ἀτυζομένην ἀπολέσθαι.
IL.22,475	ἣ δ' ἐπεὶ οὖν ἔμπνυτο καὶ ἐς φρένα θυμὸς ἀγέρθη
IL.22,476	ἀμβλήδην γοόωσα μετὰ Τρῳῇσιν ἔειπεν:
IL.22,477	Ἕκτορ ἐγὼ δύστηνος: ἰῇ ἄρα γεινόμεθ' αἴσῃ
IL.22,478	ἀμφότεροι, σὺ μὲν ἐν Τροίῃ Πριάμου κατὰ δῶμα,
IL.22,479	αὐτὰρ ἐγὼ Θήβῃσιν ὑπὸ Πλάκῳ ὑληέσσῃ
IL.22,480	„ἐν δόμῳ Ἠετίωνος, ὅ μ' ἔτρεφε τυτθὸν ἐοῦσαν“
IL.22,481	δύσμορος αἰνόμορον: ὡς μὴ ὤφελλε τεκέσθαι.
IL.22,482	νῦν δὲ σὺ μὲν Ἀΐδαο δόμους ὑπὸ κεύθεσι γαίης
IL.22,483	ἔρχεαι, αὐτὰρ ἐμὲ στυγερῷ ἐνὶ πένθεϊ λείπεις
IL.22,484	χήρην ἐν μεγάροισι: πάϊς δ' ἔτι νήπιος αὔτως,
IL.22,485	ὃν τέκομεν σύ τ' ἐγώ τε δυσάμμοροι: οὔτε σὺ τούτῳ
IL.22,486	ἔσσεαι Ἕκτορ ὄνειαρ ἐπεὶ θάνες, οὔτε σοὶ οὗτος.
IL.22,487	ἤν περ γὰρ πόλεμόν γε φύγῃ πολύδακρυν Ἀχαιῶν,
IL.22,488	αἰεί τοι τούτῳ γε πόνος καὶ κήδε' ὀπίσσω
IL.22,489	„ἔσσοντ': ἄλλοι γάρ οἱ ἀπουρίσσουσιν ἀρούρας.“
IL.22,490	ἦμαρ δ' ὀρφανικὸν παναφήλικα παῖδα τίθησι:
IL.22,491	πάντα δ' ὑπεμνήμυκε, δεδάκρυνται δὲ παρειαί,
IL.22,492	„δευόμενος δέ τ' ἄνεισι πάϊς ἐς πατρὸς ἑταίρους,“
IL.22,493	ἄλλον μὲν χλαίνης ἐρύων, ἄλλον δὲ χιτῶνος:
IL.22,494	τῶν δ' ἐλεησάντων κοτύλην τις τυτθὸν ἐπέσχε:
IL.22,495	χείλεα μέν τ' ἐδίην', ὑπερῴην δ' οὐκ ἐδίηνε.
IL.22,496	τὸν δὲ καὶ ἀμφιθαλὴς ἐκ δαιτύος ἐστυφέλιξε
IL.22,497	χερσὶν πεπλήγων καὶ ὀνειδείοισιν ἐνίσσων:
IL.22,498	ἔρρ' οὕτως: οὐ σός γε πατὴρ μεταδαίνυται ἡμῖν.
IL.22,499	δακρυόεις δέ τ' ἄνεισι πάϊς ἐς μητέρα χήρην
IL.22,500	Ἀστυάναξ, ὃς πρὶν μὲν ἑοῦ ἐπὶ γούνασι πατρὸς
IL.22,501	μυελὸν οἶον ἔδεσκε καὶ οἰῶν πίονα δημόν:
IL.22,502	αὐτὰρ ὅθ' ὕπνος ἕλοι, παύσαιτό τε νηπιαχεύων,
IL.22,503	εὕδεσκ' ἐν λέκτροισιν ἐν ἀγκαλίδεσσι τιθήνης
IL.22,504	εὐνῇ ἔνι μαλακῇ θαλέων ἐμπλησάμενος κῆρ:
IL.22,505	„νῦν δ' ἂν πολλὰ πάθῃσι φίλου ἀπὸ πατρὸς ἁμαρτὼν“
IL.22,506	Ἀστυάναξ, ὃν Τρῶες ἐπίκλησιν καλέουσιν:
IL.22,507	οἶος γάρ σφιν ἔρυσο πύλας καὶ τείχεα μακρά.
IL.22,508	νῦν δὲ σὲ μὲν παρὰ νηυσὶ κορωνίσι νόσφι τοκήων
IL.22,509	αἰόλαι εὐλαὶ ἔδονται, ἐπεί κε κύνες κορέσωνται
IL.22,510	γυμνόν: ἀτάρ τοι εἵματ' ἐνὶ μεγάροισι κέονται
IL.22,511	λεπτά τε καὶ χαρίεντα τετυγμένα χερσὶ γυναικῶν.
IL.22,512	ἀλλ' ἤτοι τάδε πάντα καταφλέξω πυρὶ κηλέῳ
IL.22,513	οὐδὲν σοί γ' ὄφελος, ἐπεὶ οὐκ ἐγκείσεαι αὐτοῖς,
IL.22,514	ἀλλὰ πρὸς Τρώων καὶ Τρωϊάδων κλέος εἶναι.
IL.22,515	ὣς ἔφατο κλαίουσ', ἐπὶ δὲ στενάχοντο γυναῖκες.
IL.23,1	Ὣς οἳ μὲν στενάχοντο κατὰ πτόλιν: αὐτὰρ Ἀχαιοὶ
IL.23,2	ἐπεὶ δὴ νῆάς τε καὶ Ἑλλήσποντον ἵκοντο,
IL.23,3	οἳ μὲν ἄρ' ἐσκίδναντο ἑὴν ἐπὶ νῆα ἕκαστος,
IL.23,4	Μυρμιδόνας δ' οὐκ εἴα ἀποσκίδνασθαι Ἀχιλλεύς,
IL.23,5	ἀλλ' ὅ γε οἷς ἑτάροισι φιλοπτολέμοισι μετηύδα:
IL.23,6	Μυρμιδόνες ταχύπωλοι ἐμοὶ ἐρίηρες ἑταῖροι
IL.23,7	„μὴ δή πω ὑπ' ὄχεσφι λυώμεθα μώνυχας ἵππους,“
IL.23,8	ἀλλ' αὐτοῖς ἵπποισι καὶ ἅρμασιν ἆσσον ἰόντες
IL.23,9	„Πάτροκλον κλαίωμεν: ὃ γὰρ γέρας ἐστὶ θανόντων.“
IL.23,10	αὐτὰρ ἐπεί κ' ὀλοοῖο τεταρπώμεσθα γόοιο,
IL.23,11	ἵππους λυσάμενοι δορπήσομεν ἐνθάδε πάντες.
IL.23,12	ὣς ἔφαθ', οἳ δ' ᾤμωξαν ἀολλέες, ἦρχε δ' Ἀχιλλεύς.
IL.23,13	οἳ δὲ τρὶς περὶ νεκρὸν ἐΰτριχας ἤλασαν ἵππους
IL.23,14	μυρόμενοι: μετὰ δέ σφι Θέτις γόου ἵμερον ὦρσε.
IL.23,15	„δεύοντο ψάμαθοι, δεύοντο δὲ τεύχεα φωτῶν“
IL.23,16	„δάκρυσι: τοῖον γὰρ πόθεον μήστωρα φόβοιο.“
IL.23,17	τοῖσι δὲ Πηλεΐδης ἁδινοῦ ἐξῆρχε γόοιο
IL.23,18	„χεῖρας ἐπ' ἀνδροφόνους θέμενος στήθεσσιν ἑταίρου:“
IL.23,19	χαῖρέ μοι ὦ Πάτροκλε καὶ εἰν Ἀΐδαο δόμοισι:
IL.23,20	πάντα γὰρ ἤδη τοι τελέω τὰ πάροιθεν ὑπέστην
IL.23,21	Ἕκτορα δεῦρ' ἐρύσας δώσειν κυσὶν ὠμὰ δάσασθαι,
IL.23,22	δώδεκα δὲ προπάροιθε πυρῆς ἀποδειροτομήσειν
IL.23,23	Τρώων ἀγλαὰ τέκνα σέθεν κταμένοιο χολωθείς.
IL.23,24	ἦ ῥα καὶ Ἕκτορα δῖον ἀεικέα μήδετο ἔργα
IL.23,25	πρηνέα πὰρ λεχέεσσι Μενοιτιάδαο τανύσσας
IL.23,26	ἐν κονίῃς: οἳ δ' ἔντε' ἀφωπλίζοντο ἕκαστος
IL.23,27	χάλκεα μαρμαίροντα, λύον δ' ὑψηχέας ἵππους,
IL.23,28	κὰδ δ' ἷζον παρὰ νηῒ ποδώκεος Αἰακίδαο
IL.23,29	„μυρίοι: αὐτὰρ ὃ τοῖσι τάφον μενοεικέα δαίνυ.“
IL.23,30	πολλοὶ μὲν βόες ἀργοὶ ὀρέχθεον ἀμφὶ σιδήρῳ
IL.23,31	σφαζόμενοι, πολλοὶ δ' ὄϊες καὶ μηκάδες αἶγες:
IL.23,32	πολλοὶ δ' ἀργιόδοντες ὕες θαλέθοντες ἀλοιφῇ
IL.23,33	εὑόμενοι τανύοντο διὰ φλογὸς Ἡφαίστοιο:
IL.23,34	„πάντῃ δ' ἀμφὶ νέκυν κοτυλήρυτον ἔρρεεν αἷμα.“
IL.23,35	αὐτὰρ τόν γε ἄνακτα ποδώκεα Πηλεΐωνα
IL.23,36	εἰς Ἀγαμέμνονα δῖον ἄγον βασιλῆες Ἀχαιῶν
IL.23,37	„σπουδῇ παρπεπιθόντες ἑταίρου χωόμενον κῆρ.“
IL.23,38	οἳ δ' ὅτε δὴ κλισίην Ἀγαμέμνονος ἷξον ἰόντες,
IL.23,39	αὐτίκα κηρύκεσσι λιγυφθόγγοισι κέλευσαν
IL.23,40	ἀμφὶ πυρὶ στῆσαι τρίποδα μέγαν, εἰ πεπίθοιεν
IL.23,41	Πηλεΐδην λούσασθαι ἄπο βρότον αἱματόεντα.
IL.23,42	αὐτὰρ ὅ γ' ἠρνεῖτο στερεῶς, ἐπὶ δ' ὅρκον ὄμοσσεν:
IL.23,43	οὐ μὰ Ζῆν', ὅς τίς τε θεῶν ὕπατος καὶ ἄριστος,
IL.23,44	οὐ θέμις ἐστὶ λοετρὰ καρήατος ἆσσον ἱκέσθαι
IL.23,45	πρίν γ' ἐνὶ Πάτροκλον θέμεναι πυρὶ σῆμά τε χεῦαι
IL.23,46	κείρασθαί τε κόμην, ἐπεὶ οὔ μ' ἔτι δεύτερον ὧδε
IL.23,47	ἵξετ' ἄχος κραδίην ὄφρα ζωοῖσι μετείω.
IL.23,48	ἀλλ' ἤτοι νῦν μὲν στυγερῇ πειθώμεθα δαιτί:
IL.23,49	ἠῶθεν δ' ὄτρυνον ἄναξ ἀνδρῶν Ἀγάμεμνον
IL.23,50	ὕλην τ' ἀξέμεναι παρά τε σχεῖν ὅσσ' ἐπιεικὲς
IL.23,51	νεκρὸν ἔχοντα νέεσθαι ὑπὸ ζόφον ἠερόεντα,
IL.23,52	ὄφρ' ἤτοι τοῦτον μὲν ἐπιφλέγῃ ἀκάματον πῦρ
IL.23,53	θᾶσσον ἀπ' ὀφθαλμῶν, λαοὶ δ' ἐπὶ ἔργα τράπωνται.
IL.23,54	ὣς ἔφαθ', οἳ δ' ἄρα τοῦ μάλα μὲν κλύον ἠδὲ πίθοντο.
IL.23,55	ἐσσυμένως δ' ἄρα δόρπον ἐφοπλίσσαντες ἕκαστοι
IL.23,56	δαίνυντ', οὐδέ τι θυμὸς ἐδεύετο δαιτὸς ἐΐσης.
IL.23,57	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
IL.23,58	„οἳ μὲν κακκείοντες ἕβαν κλισίην δὲ ἕκαστος,“
IL.23,59	Πηλεΐδης δ' ἐπὶ θινὶ πολυφλοίσβοιο θαλάσσης
IL.23,60	κεῖτο βαρὺ στενάχων πολέσιν μετὰ Μυρμιδόνεσσιν
IL.23,61	ἐν καθαρῷ, ὅθι κύματ' ἐπ' ἠϊόνος κλύζεσκον:
IL.23,62	εὖτε τὸν ὕπνος ἔμαρπτε λύων μελεδήματα θυμοῦ
IL.23,63	„νήδυμος ἀμφιχυθείς: μάλα γὰρ κάμε φαίδιμα γυῖα“
IL.23,64	„Ἕκτορ' ἐπαΐσσων προτὶ Ἴλιον ἠνεμόεσσαν:“
IL.23,65	„ἦλθε δ' ἐπὶ ψυχὴ Πατροκλῆος δειλοῖο“
IL.23,66	πάντ' αὐτῷ μέγεθός τε καὶ ὄμματα κάλ' ἐϊκυῖα
IL.23,67	καὶ φωνήν, καὶ τοῖα περὶ χροῒ εἵματα ἕστο:
IL.23,68	στῆ δ' ἄρ' ὑπὲρ κεφαλῆς καί μιν πρὸς μῦθον ἔειπεν:
IL.23,69	εὕδεις, αὐτὰρ ἐμεῖο λελασμένος ἔπλευ Ἀχιλλεῦ.
IL.23,70	οὐ μέν μευ ζώοντος ἀκήδεις, ἀλλὰ θανόντος:
IL.23,71	„θάπτέ με ὅττι τάχιστα πύλας Ἀΐδαο περήσω.“
IL.23,72	τῆλέ με εἴργουσι ψυχαὶ εἴδωλα καμόντων,
IL.23,73	„οὐδέ μέ πω μίσγεσθαι ὑπὲρ ποταμοῖο ἐῶσιν,“
IL.23,74	ἀλλ' αὔτως ἀλάλημαι ἀν' εὐρυπυλὲς Ἄϊδος δῶ.
IL.23,75	καί μοι δὸς τὴν χεῖρ': ὀλοφύρομαι, οὐ γὰρ ἔτ' αὖτις
IL.23,76	νίσομαι ἐξ Ἀΐδαο, ἐπήν με πυρὸς λελάχητε.
IL.23,77	οὐ μὲν γὰρ ζωοί γε φίλων ἀπάνευθεν ἑταίρων
IL.23,78	βουλὰς ἑζόμενοι βουλεύσομεν, ἀλλ' ἐμὲ μὲν κὴρ
IL.23,79	ἀμφέχανε στυγερή, ἥ περ λάχε γιγνόμενόν περ:
IL.23,80	καὶ δὲ σοὶ αὐτῷ μοῖρα, θεοῖς ἐπιείκελ' Ἀχιλλεῦ,
IL.23,81	τείχει ὕπο Τρώων εὐηφενέων ἀπολέσθαι.
IL.23,82	ἄλλο δέ τοι ἐρέω καὶ ἐφήσομαι αἴ κε πίθηαι:
IL.23,83	μὴ ἐμὰ σῶν ἀπάνευθε τιθήμεναι ὀστέ' Ἀχιλλεῦ,
IL.23,84	ἀλλ' ὁμοῦ ὡς ἐτράφημεν ἐν ὑμετέροισι δόμοισιν,
IL.23,85	εὖτέ με τυτθὸν ἐόντα Μενοίτιος ἐξ Ὀπόεντος
IL.23,86	ἤγαγεν ὑμέτερον δ' ἀνδροκτασίης ὕπο λυγρῆς,
IL.23,87	ἤματι τῷ ὅτε παῖδα κατέκτανον Ἀμφιδάμαντος
IL.23,88	„νήπιος οὐκ ἐθέλων ἀμφ' ἀστραγάλοισι χολωθείς:“
IL.23,89	ἔνθά με δεξάμενος ἐν δώμασιν ἱππότα Πηλεὺς
IL.23,90	ἔτραφέ τ' ἐνδυκέως καὶ σὸν θεράποντ' ὀνόμηνεν:
IL.23,91	„ὣς δὲ καὶ ὀστέα νῶϊν ὁμὴ σορὸς ἀμφικαλύπτοι“
IL.23,92	χρύσεος ἀμφιφορεύς, τόν τοι πόρε πότνια μήτηρ.
IL.23,93	τὸν δ' ἀπαμειβόμενος προσέφη πόδας ὠκὺς Ἀχιλλεύς:
IL.23,94	„τίπτέ μοι ἠθείη κεφαλὴ δεῦρ' εἰλήλουθασ“
IL.23,95	καί μοι ταῦτα ἕκαστ' ἐπιτέλλεαι; αὐτὰρ ἐγώ τοι
IL.23,96	πάντα μάλ' ἐκτελέω καὶ πείσομαι ὡς σὺ κελεύεις.
IL.23,97	ἀλλά μοι ἆσσον στῆθι: μίνυνθά περ ἀμφιβαλόντε
IL.23,98	ἀλλήλους ὀλοοῖο τεταρπώμεσθα γόοιο.
IL.23,99	ὣς ἄρα φωνήσας ὠρέξατο χερσὶ φίλῃσιν
IL.23,100	οὐδ' ἔλαβε: ψυχὴ δὲ κατὰ χθονὸς ἠΰτε καπνὸς
IL.23,101	ᾤχετο τετριγυῖα: ταφὼν δ' ἀνόρουσεν Ἀχιλλεὺς
IL.23,102	χερσί τε συμπλατάγησεν, ἔπος δ' ὀλοφυδνὸν ἔειπεν:
IL.23,103	ὢ πόποι ἦ ῥά τίς ἐστι καὶ εἰν Ἀΐδαο δόμοισι
IL.23,104	„ψυχὴ καὶ εἴδωλον, ἀτὰρ φρένες οὐκ ἔνι πάμπαν:“
IL.23,105	παννυχίη γάρ μοι Πατροκλῆος δειλοῖο
IL.23,106	ψυχὴ ἐφεστήκει γοόωσά τε μυρομένη τε,
IL.23,107	καί μοι ἕκαστ' ἐπέτελλεν, ἔϊκτο δὲ θέσκελον αὐτῷ.
IL.23,108	ὣς φάτο, τοῖσι δὲ πᾶσιν ὑφ' ἵμερον ὦρσε γόοιο:
IL.23,109	μυρομένοισι δὲ τοῖσι φάνη ῥοδοδάκτυλος Ἠὼς
IL.23,110	ἀμφὶ νέκυν ἐλεεινόν. ἀτὰρ κρείων Ἀγαμέμνων
IL.23,111	„οὐρῆάς τ' ὄτρυνε καὶ ἀνέρας ἀξέμεν ὕλην“
IL.23,112	πάντοθεν ἐκ κλισιῶν: ἐπὶ δ' ἀνὴρ ἐσθλὸς ὀρώρει
IL.23,113	Μηριόνης θεράπων ἀγαπήνορος Ἰδομενῆος.
IL.23,114	οἳ δ' ἴσαν ὑλοτόμους πελέκεας ἐν χερσὶν ἔχοντες
IL.23,115	σειράς τ' εὐπλέκτους: πρὸ δ' ἄρ' οὐρῆες κίον αὐτῶν.
IL.23,116	πολλὰ δ' ἄναντα κάταντα πάραντά τε δόχμιά τ' ἦλθον:
IL.23,117	ἀλλ' ὅτε δὴ κνημοὺς προσέβαν πολυπίδακος Ἴδης,
IL.23,118	αὐτίκ' ἄρα δρῦς ὑψικόμους ταναήκεϊ χαλκῷ
IL.23,119	„τάμνον ἐπειγόμενοι: ταὶ δὲ μεγάλα κτυπέουσαι“
IL.23,120	πῖπτον: τὰς μὲν ἔπειτα διαπλήσσοντες Ἀχαιοὶ
IL.23,121	ἔκδεον ἡμιόνων: ταὶ δὲ χθόνα ποσσὶ δατεῦντο
IL.23,122	ἐλδόμεναι πεδίοιο διὰ ῥωπήϊα πυκνά.
IL.23,123	πάντες δ' ὑλοτόμοι φιτροὺς φέρον: ὡς γὰρ ἀνώγει
IL.23,124	Μηριόνης θεράπων ἀγαπήνορος Ἰδομενῆος.
IL.23,125	κὰδ δ' ἄρ' ἐπ' ἀκτῆς βάλλον ἐπισχερώ, ἔνθ' ἄρ' Ἀχιλλεὺς
IL.23,126	φράσσατο Πατρόκλῳ μέγα ἠρίον ἠδὲ οἷ αὐτῷ.
IL.23,127	αὐτὰρ ἐπεὶ πάντῃ παρακάββαλον ἄσπετον ὕλην
IL.23,128	ἥατ' ἄρ' αὖθι μένοντες ἀολλέες. αὐτὰρ Ἀχιλλεὺς
IL.23,129	αὐτίκα Μυρμιδόνεσσι φιλοπτολέμοισι κέλευσε
IL.23,130	χαλκὸν ζώννυσθαι, ζεῦξαι δ' ὑπ' ὄχεσφιν ἕκαστον
IL.23,131	ἵππους: οἳ δ' ὄρνυντο καὶ ἐν τεύχεσσιν ἔδυνον,
IL.23,132	„ἂν δ' ἔβαν ἐν δίφροισι παραιβάται ἡνίοχοί τε,“
IL.23,133	πρόσθε μὲν ἱππῆες, μετὰ δὲ νέφος εἵπετο πεζῶν
IL.23,134	„μυρίοι: ἐν δὲ μέσοισι φέρον Πάτροκλον ἑταῖροι.“
IL.23,135	„θριξὶ δὲ πάντα νέκυν καταείνυσαν, ἃς ἐπέβαλλον“
IL.23,136	κειρόμενοι: ὄπιθεν δὲ κάρη ἔχε δῖος Ἀχιλλεὺς
IL.23,137	ἀχνύμενος: ἕταρον γὰρ ἀμύμονα πέμπ' Ἄϊδος δέ.
IL.23,138	οἳ δ' ὅτε χῶρον ἵκανον ὅθί σφισι πέφραδ' Ἀχιλλεὺς
IL.23,139	„κάτθεσαν, αἶψα δέ οἱ μενοεικέα νήεον ὕλην.“
IL.23,140	ἔνθ' αὖτ' ἄλλ' ἐνόησε ποδάρκης δῖος Ἀχιλλεύς:
IL.23,141	στὰς ἀπάνευθε πυρῆς ξανθὴν ἀπεκείρατο χαίτην,
IL.23,142	τήν ῥα Σπερχειῷ ποταμῷ τρέφε τηλεθόωσαν:
IL.23,143	ὀχθήσας δ' ἄρα εἶπεν ἰδὼν ἐπὶ οἴνοπα πόντον:
IL.23,144	Σπερχεί' ἄλλως σοί γε πατὴρ ἠρήσατο Πηλεὺς
IL.23,145	κεῖσέ με νοστήσαντα φίλην ἐς πατρίδα γαῖαν
IL.23,146	σοί τε κόμην κερέειν ῥέξειν θ' ἱερὴν ἑκατόμβην,
IL.23,147	πεντήκοντα δ' ἔνορχα παρ' αὐτόθι μῆλ' ἱερεύσειν
IL.23,148	ἐς πηγάς, ὅθι τοι τέμενος βωμός τε θυήεις.
IL.23,149	ὣς ἠρᾶθ' ὃ γέρων, σὺ δέ οἱ νόον οὐκ ἐτέλεσσας.
IL.23,150	νῦν δ' ἐπεὶ οὐ νέομαί γε φίλην ἐς πατρίδα γαῖαν
IL.23,151	Πατρόκλῳ ἥρωϊ κόμην ὀπάσαιμι φέρεσθαι.
IL.23,152	ὣς εἰπὼν ἐν χερσὶ κόμην ἑτάροιο φίλοιο
IL.23,153	θῆκεν, τοῖσι δὲ πᾶσιν ὑφ' ἵμερον ὦρσε γόοιο.
IL.23,154	καί νύ κ' ὀδυρομένοισιν ἔδυ φάος ἠελίοιο
IL.23,155	„εἰ μὴ Ἀχιλλεὺς αἶψ' Ἀγαμέμνονι εἶπε παραστάς:“
IL.23,156	Ἀτρεΐδη, σοὶ γάρ τε μάλιστά γε λαὸς Ἀχαιῶν
IL.23,157	„πείσονται μύθοισι, γόοιο μὲν ἔστι καὶ ἆσαι,“
IL.23,158	νῦν δ' ἀπὸ πυρκαϊῆς σκέδασον καὶ δεῖπνον ἄνωχθι
IL.23,159	ὅπλεσθαι: τάδε δ' ἀμφὶ πονησόμεθ' οἷσι μάλιστα
IL.23,160	„κήδεός ἐστι νέκυς: παρὰ δ' οἵ τ' ἀγοὶ ἄμμι μενόντων.“
IL.23,161	αὐτὰρ ἐπεὶ τό γ' ἄκουσεν ἄναξ ἀνδρῶν Ἀγαμέμνων,
IL.23,162	αὐτίκα λαὸν μὲν σκέδασεν κατὰ νῆας ἐΐσας,
IL.23,163	κηδεμόνες δὲ παρ' αὖθι μένον καὶ νήεον ὕλην,
IL.23,164	ποίησαν δὲ πυρὴν ἑκατόμπεδον ἔνθα καὶ ἔνθα,
IL.23,165	ἐν δὲ πυρῇ ὑπάτῃ νεκρὸν θέσαν ἀχνύμενοι κῆρ.
IL.23,166	πολλὰ δὲ ἴφια μῆλα καὶ εἰλίποδας ἕλικας βοῦς
IL.23,167	πρόσθε πυρῆς ἔδερόν τε καὶ ἄμφεπον: ἐκ δ' ἄρα πάντων
IL.23,168	δημὸν ἑλὼν ἐκάλυψε νέκυν μεγάθυμος Ἀχιλλεὺς
IL.23,169	„ἐς πόδας ἐκ κεφαλῆς, περὶ δὲ δρατὰ σώματα νήει.“
IL.23,170	ἐν δ' ἐτίθει μέλιτος καὶ ἀλείφατος ἀμφιφορῆας
IL.23,171	„πρὸς λέχεα κλίνων: πίσυρας δ' ἐριαύχενας ἵππουσ“
IL.23,172	ἐσσυμένως ἐνέβαλλε πυρῇ μεγάλα στεναχίζων.
IL.23,173	ἐννέα τῷ γε ἄνακτι τραπεζῆες κύνες ἦσαν,
IL.23,174	καὶ μὲν τῶν ἐνέβαλλε πυρῇ δύο δειροτομήσας,
IL.23,175	δώδεκα δὲ Τρώων μεγαθύμων υἱέας ἐσθλοὺς
IL.23,176	χαλκῷ δηϊόων: κακὰ δὲ φρεσὶ μήδετο ἔργα:
IL.23,177	ἐν δὲ πυρὸς μένος ἧκε σιδήρεον ὄφρα νέμοιτο.
IL.23,178	ᾤμωξέν τ' ἄρ' ἔπειτα, φίλον δ' ὀνόμηνεν ἑταῖρον:
IL.23,179	χαῖρέ μοι ὦ Πάτροκλε καὶ εἰν Ἀΐδαο δόμοισι:
IL.23,180	πάντα γὰρ ἤδη τοι τελέω τὰ πάροιθεν ὑπέστην,
IL.23,181	δώδεκα μὲν Τρώων μεγαθύμων υἱέας ἐσθλοὺς
IL.23,182	τοὺς ἅμα σοὶ πάντας πῦρ ἐσθίει: Ἕκτορα δ' οὔ τι
IL.23,183	„δώσω Πριαμίδην πυρὶ δαπτέμεν, ἀλλὰ κύνεσσιν.“
IL.23,184	ὣς φάτ' ἀπειλήσας: τὸν δ' οὐ κύνες ἀμφεπένοντο,
IL.23,185	ἀλλὰ κύνας μὲν ἄλαλκε Διὸς θυγάτηρ Ἀφροδίτη
IL.23,186	„ἤματα καὶ νύκτας, ῥοδόεντι δὲ χρῖεν ἐλαίῳ“
IL.23,187	ἀμβροσίῳ, ἵνα μή μιν ἀποδρύφοι ἑλκυστάζων.
IL.23,188	τῷ δ' ἐπὶ κυάνεον νέφος ἤγαγε Φοῖβος Ἀπόλλων
IL.23,189	οὐρανόθεν πεδίον δέ, κάλυψε δὲ χῶρον ἅπαντα
IL.23,190	ὅσσον ἐπεῖχε νέκυς, μὴ πρὶν μένος ἠελίοιο
IL.23,191	σκήλει' ἀμφὶ περὶ χρόα ἴνεσιν ἠδὲ μέλεσσιν.
IL.23,192	οὐδὲ πυρὴ Πατρόκλου ἐκαίετο τεθνηῶτος:
IL.23,193	ἔνθ' αὖτ' ἀλλ' ἐνόησε ποδάρκης δῖος Ἀχιλλεύς:
IL.23,194	στὰς ἀπάνευθε πυρῆς δοιοῖς ἠρᾶτ' ἀνέμοισι
IL.23,195	Βορέῃ καὶ Ζεφύρῳ, καὶ ὑπίσχετο ἱερὰ καλά:
IL.23,196	πολλὰ δὲ καὶ σπένδων χρυσέῳ δέπαϊ λιτάνευεν
IL.23,197	ἐλθέμεν, ὄφρα τάχιστα πυρὶ φλεγεθοίατο νεκροί,
IL.23,198	ὕλη τε σεύαιτο καήμεναι. ὦκα δὲ Ἶρις
IL.23,199	ἀράων ἀΐουσα μετάγγελος ἦλθ' ἀνέμοισιν.
IL.23,200	οἳ μὲν ἄρα Ζεφύροιο δυσαέος ἀθρόοι ἔνδον
IL.23,201	εἰλαπίνην δαίνυντο: θέουσα δὲ Ἶρις ἐπέστη
IL.23,202	βηλῷ ἔπι λιθέῳ: τοὶ δ' ὡς ἴδον ὀφθαλμοῖσι
IL.23,203	πάντες ἀνήϊξαν, κάλεόν τέ μιν εἰς ἓ ἕκαστος:
IL.23,204	ἣ δ' αὖθ' ἕζεσθαι μὲν ἀνήνατο, εἶπε δὲ μῦθον:
IL.23,205	οὐχ ἕδος: εἶμι γὰρ αὖτις ἐπ' Ὠκεανοῖο ῥέεθρα
IL.23,206	Αἰθιόπων ἐς γαῖαν, ὅθι ῥέζουσ' ἑκατόμβας
IL.23,207	ἀθανάτοις, ἵνα δὴ καὶ ἐγὼ μεταδαίσομαι ἱρῶν.
IL.23,208	ἀλλ' Ἀχιλεὺς Βορέην ἠδὲ Ζέφυρον κελαδεινὸν
IL.23,209	ἐλθεῖν ἀρᾶται, καὶ ὑπίσχεται ἱερὰ καλά,
IL.23,210	ὄφρα πυρὴν ὄρσητε καήμεναι, ᾗ ἔνι κεῖται
IL.23,211	Πάτροκλος, τὸν πάντες ἀναστενάχουσιν Ἀχαιοί.
IL.23,212	ἣ μὲν ἄρ' ὣς εἰποῦσ' ἀπεβήσετο, τοὶ δ' ὀρέοντο
IL.23,213	ἠχῇ θεσπεσίῃ νέφεα κλονέοντε πάροιθεν.
IL.23,214	αἶψα δὲ πόντον ἵκανον ἀήμεναι, ὦρτο δὲ κῦμα
IL.23,215	πνοιῇ ὕπο λιγυρῇ: Τροίην δ' ἐρίβωλον ἱκέσθην,
IL.23,216	ἐν δὲ πυρῇ πεσέτην, μέγα δ' ἴαχε θεσπιδαὲς πῦρ.
IL.23,217	παννύχιοι δ' ἄρα τοί γε πυρῆς ἄμυδις φλόγ' ἔβαλλον
IL.23,218	φυσῶντες λιγέως: ὃ δὲ πάννυχος ὠκὺς Ἀχιλλεὺς
IL.23,219	χρυσέου ἐκ κρητῆρος ἑλὼν δέπας ἀμφικύπελλον
IL.23,220	οἶνον ἀφυσσόμενος χαμάδις χέε, δεῦε δὲ γαῖαν
IL.23,221	„ψυχὴν κικλήσκων Πατροκλῆος δειλοῖο.“
IL.23,222	ὡς δὲ πατὴρ οὗ παιδὸς ὀδύρεται ὀστέα καίων
IL.23,223	νυμφίου, ὅς τε θανὼν δειλοὺς ἀκάχησε τοκῆας,
IL.23,224	ὣς Ἀχιλεὺς ἑτάροιο ὀδύρετο ὀστέα καίων,
IL.23,225	ἑρπύζων παρὰ πυρκαϊὴν ἁδινὰ στεναχίζων.
IL.23,226	„ἦμος δ' ἑωσφόρος εἶσι φόως ἐρέων ἐπὶ γαῖαν,“
IL.23,227	ὅν τε μέτα κροκόπεπλος ὑπεὶρ ἅλα κίδναται ἠώς,
IL.23,228	τῆμος πυρκαϊὴ ἐμαραίνετο, παύσατο δὲ φλόξ.
IL.23,229	οἳ δ' ἄνεμοι πάλιν αὖτις ἔβαν οἶκον δὲ νέεσθαι
IL.23,230	Θρηΐκιον κατὰ πόντον: ὃ δ' ἔστενεν οἴδματι θύων.
IL.23,231	Πηλεΐδης δ' ἀπὸ πυρκαϊῆς ἑτέρωσε λιασθεὶς
IL.23,232	κλίνθη κεκμηώς, ἐπὶ δὲ γλυκὺς ὕπνος ὄρουσεν:
IL.23,233	οἳ δ' ἀμφ' Ἀτρεΐωνα ἀολλέες ἠγερέθοντο:
IL.23,234	τῶν μιν ἐπερχομένων ὅμαδος καὶ δοῦπος ἔγειρεν,
IL.23,235	ἕζετο δ' ὀρθωθεὶς καί σφεας πρὸς μῦθον ἔειπεν:
IL.23,236	Ἀτρεΐδη τε καὶ ἄλλοι ἀριστῆες Παναχαιῶν,
IL.23,237	πρῶτον μὲν κατὰ πυρκαϊὴν σβέσατ' αἴθοπι οἴνῳ
IL.23,238	πᾶσαν, ὁπόσσον ἐπέσχε πυρὸς μένος: αὐτὰρ ἔπειτα
IL.23,239	ὀστέα Πατρόκλοιο Μενοιτιάδαο λέγωμεν
IL.23,240	εὖ διαγιγνώσκοντες: ἀριφραδέα δὲ τέτυκται:
IL.23,241	ἐν μέσσῃ γὰρ ἔκειτο πυρῇ, τοὶ δ' ἄλλοι ἄνευθεν
IL.23,242	ἐσχατιῇ καίοντ' ἐπιμὶξ ἵπποι τε καὶ ἄνδρες.
IL.23,243	καὶ τὰ μὲν ἐν χρυσέῃ φιάλῃ καὶ δίπλακι δημῷ
IL.23,244	„θείομεν, εἰς ὅ κεν αὐτὸς ἐγὼν Ἄϊδι κεύθωμαι.“
IL.23,245	„τύμβον δ' οὐ μάλα πολλὸν ἐγὼ πονέεσθαι ἄνωγα,“
IL.23,246	ἀλλ' ἐπιεικέα τοῖον: ἔπειτα δὲ καὶ τὸν Ἀχαιοὶ
IL.23,247	εὐρύν θ' ὑψηλόν τε τιθήμεναι, οἵ κεν ἐμεῖο
IL.23,248	δεύτεροι ἐν νήεσσι πολυκλήϊσι λίπησθε.
IL.23,249	ὣς ἔφαθ', οἳ δ' ἐπίθοντο ποδώκεϊ Πηλεΐωνι.
IL.23,250	πρῶτον μὲν κατὰ πυρκαϊὴν σβέσαν αἴθοπι οἴνῳ
IL.23,251	ὅσσον ἐπὶ φλὸξ ἦλθε, βαθεῖα δὲ κάππεσε τέφρη:
IL.23,252	κλαίοντες δ' ἑτάροιο ἐνηέος ὀστέα λευκὰ
IL.23,253	ἄλλεγον ἐς χρυσέην φιάλην καὶ δίπλακα δημόν,
IL.23,254	ἐν κλισίῃσι δὲ θέντες ἑανῷ λιτὶ κάλυψαν:
IL.23,255	τορνώσαντο δὲ σῆμα θεμείλιά τε προβάλοντο
IL.23,256	„ἀμφὶ πυρήν: εἶθαρ δὲ χυτὴν ἐπὶ γαῖαν ἔχευαν,“
IL.23,257	χεύαντες δὲ τὸ σῆμα πάλιν κίον. αὐτὰρ Ἀχιλλεὺς
IL.23,258	αὐτοῦ λαὸν ἔρυκε καὶ ἵζανεν εὐρὺν ἀγῶνα,
IL.23,259	νηῶν δ' ἔκφερ' ἄεθλα λέβητάς τε τρίποδάς τε
IL.23,260	ἵππους θ' ἡμιόνους τε βοῶν τ' ἴφθιμα κάρηνα,
IL.23,261	ἠδὲ γυναῖκας ἐϋζώνους πολιόν τε σίδηρον.
IL.23,262	ἱππεῦσιν μὲν πρῶτα ποδώκεσιν ἀγλά' ἄεθλα
IL.23,263	„θῆκε γυναῖκα ἄγεσθαι ἀμύμονα ἔργα ἰδυῖαν“
IL.23,264	καὶ τρίποδ' ὠτώεντα δυωκαιεικοσίμετρον
IL.23,265	τῷ πρώτῳ: ἀτὰρ αὖ τῷ δευτέρῳ ἵππον ἔθηκεν
IL.23,266	ἑξέτε' ἀδμήτην βρέφος ἡμίονον κυέουσαν:
IL.23,267	„αὐτὰρ τῷ τριτάτῳ ἄπυρον κατέθηκε λέβητα“
IL.23,268	καλὸν τέσσαρα μέτρα κεχανδότα λευκὸν ἔτ' αὔτως:
IL.23,269	„τῷ δὲ τετάρτῳ θῆκε δύω χρυσοῖο τάλαντα,“
IL.23,270	„πέμπτῳ δ' ἀμφίθετον φιάλην ἀπύρωτον ἔθηκε.“
IL.23,271	στῆ δ' ὀρθὸς καὶ μῦθον ἐν Ἀργείοισιν ἔειπεν:
IL.23,272	Ἀτρεΐδη τε καὶ ἄλλοι ἐϋκνήμιδες Ἀχαιοὶ
IL.23,273	„ἱππῆας τάδ' ἄεθλα δεδεγμένα κεῖτ' ἐν ἀγῶνι.“
IL.23,274	εἰ μὲν νῦν ἐπὶ ἄλλῳ ἀεθλεύοιμεν Ἀχαιοὶ
IL.23,275	ἦ τ' ἂν ἐγὼ τὰ πρῶτα λαβὼν κλισίην δὲ φεροίμην.
IL.23,276	„ἴστε γὰρ ὅσσον ἐμοὶ ἀρετῇ περιβάλλετον ἵπποι:“
IL.23,277	ἀθάνατοί τε γάρ εἰσι, Ποσειδάων δὲ πόρ' αὐτοὺς
IL.23,278	πατρὶ ἐμῷ Πηλῆϊ, ὃ δ' αὖτ' ἐμοὶ ἐγγυάλιξεν.
IL.23,279	ἀλλ' ἤτοι μὲν ἐγὼ μενέω καὶ μώνυχες ἵπποι:
IL.23,280	„τοίου γὰρ κλέος ἐσθλὸν ἀπώλεσαν ἡνιόχοιο“
IL.23,281	ἠπίου, ὅς σφωϊν μάλα πολλάκις ὑγρὸν ἔλαιον
IL.23,282	χαιτάων κατέχευε λοέσσας ὕδατι λευκῷ.
IL.23,283	τὸν τώ γ' ἑσταότες πενθείετον, οὔδεϊ δέ σφι
IL.23,284	χαῖται ἐρηρέδαται, τὼ δ' ἕστατον ἀχνυμένω κῆρ.
IL.23,285	ἄλλοι δὲ στέλλεσθε κατὰ στρατόν, ὅς τις Ἀχαιῶν
IL.23,286	ἵπποισίν τε πέποιθε καὶ ἅρμασι κολλητοῖσιν.
IL.23,287	ὣς φάτο Πηλεΐδης, ταχέες δ' ἱππῆες ἄγερθεν.
IL.23,288	ὦρτο πολὺ πρῶτος μὲν ἄναξ ἀνδρῶν Εὔμηλος
IL.23,289	Ἀδμήτου φίλος υἱός, ὃς ἱπποσύνῃ ἐκέκαστο:
IL.23,290	τῷ δ' ἐπὶ Τυδεΐδης ὦρτο κρατερὸς Διομήδης,
IL.23,291	ἵππους δὲ Τρῳοὺς ὕπαγε ζυγόν, οὕς ποτ' ἀπηύρα
IL.23,292	Αἰνείαν, ἀτὰρ αὐτὸν ὑπεξεσάωσεν Ἀπόλλων.
IL.23,293	τῷ δ' ἄρ' ἐπ' Ἀτρεΐδης ὦρτο ξανθὸς Μενέλαος
IL.23,294	διογενής, ὑπὸ δὲ ζυγὸν ἤγαγεν ὠκέας ἵππους
IL.23,295	„Αἴθην τὴν Ἀγαμεμνονέην τὸν ἑόν τε Πόδαργον:“
IL.23,296	„τὴν Ἀγαμέμνονι δῶκ' Ἀγχισιάδης Ἐχέπωλοσ“
IL.23,297	„δῶρ', ἵνα μή οἱ ἕποιθ' ὑπὸ Ἴλιον ἠνεμόεσσαν,“
IL.23,298	ἀλλ' αὐτοῦ τέρποιτο μένων: μέγα γάρ οἱ ἔδωκε
IL.23,299	Ζεὺς ἄφενος, ναῖεν δ' ὅ γ' ἐν εὐρυχόρῳ Σικυῶνι:
IL.23,300	τὴν ὅ γ' ὑπὸ ζυγὸν ἦγε μέγα δρόμου ἰσχανόωσαν.
IL.23,301	Ἀντίλοχος δὲ τέταρτος ἐΰτριχας ὁπλίσαθ' ἵππους,
IL.23,302	Νέστορος ἀγλαὸς υἱὸς ὑπερθύμοιο ἄνακτος
IL.23,303	τοῦ Νηληϊάδαο: Πυλοιγενέες δέ οἱ ἵπποι
IL.23,304	„ὠκύποδες φέρον ἅρμα: πατὴρ δέ οἱ ἄγχι παραστὰσ“
IL.23,305	μυθεῖτ' εἰς ἀγαθὰ φρονέων νοέοντι καὶ αὐτῷ:
IL.23,306	Ἀντίλοχ' ἤτοι μέν σε νέον περ ἐόντ' ἐφίλησαν
IL.23,307	Ζεύς τε Ποσειδάων τε, καὶ ἱπποσύνας ἐδίδαξαν
IL.23,308	παντοίας: τὼ καί σε διδασκέμεν οὔ τι μάλα χρεώ:
IL.23,309	οἶσθα γὰρ εὖ περὶ τέρμαθ' ἑλισσέμεν: ἀλλά τοι ἵπποι
IL.23,310	βάρδιστοι θείειν: τώ τ' οἴω λοίγι' ἔσεσθαι.
IL.23,311	„τῶν δ' ἵπποι μὲν ἔασιν ἀφάρτεροι, οὐδὲ μὲν αὐτοὶ“
IL.23,312	πλείονα ἴσασιν σέθεν αὐτοῦ μητίσασθαι.
IL.23,313	ἀλλ' ἄγε δὴ σὺ φίλος μῆτιν ἐμβάλλεο θυμῷ
IL.23,314	παντοίην, ἵνα μή σε παρεκπροφύγῃσιν ἄεθλα.
IL.23,315	μήτι τοι δρυτόμος μέγ' ἀμείνων ἠὲ βίηφι:
IL.23,316	μήτι δ' αὖτε κυβερνήτης ἐνὶ οἴνοπι πόντῳ
IL.23,317	νῆα θοὴν ἰθύνει ἐρεχθομένην ἀνέμοισι:
IL.23,318	μήτι δ' ἡνίοχος περιγίγνεται ἡνιόχοιο.
IL.23,319	ἀλλ' ὃς μέν θ' ἵπποισι καὶ ἅρμασιν οἷσι πεποιθὼς
IL.23,320	ἀφραδέως ἐπὶ πολλὸν ἑλίσσεται ἔνθα καὶ ἔνθα,
IL.23,321	ἵπποι δὲ πλανόωνται ἀνὰ δρόμον, οὐδὲ κατίσχει:
IL.23,322	ὃς δέ κε κέρδεα εἰδῇ ἐλαύνων ἥσσονας ἵππους,
IL.23,323	αἰεὶ τέρμ' ὁρόων στρέφει ἐγγύθεν, οὐδέ ἑ λήθει
IL.23,324	ὅππως τὸ πρῶτον τανύσῃ βοέοισιν ἱμᾶσιν,
IL.23,325	ἀλλ' ἔχει ἀσφαλέως καὶ τὸν προὔχοντα δοκεύει.
IL.23,326	σῆμα δέ τοι ἐρέω μάλ' ἀριφραδές, οὐδέ σε λήσει.
IL.23,327	ἕστηκε ξύλον αὖον ὅσον τ' ὄργυι' ὑπὲρ αἴης
IL.23,328	ἢ δρυὸς ἢ πεύκης: τὸ μὲν οὐ καταπύθεται ὄμβρῳ,
IL.23,329	λᾶε δὲ τοῦ ἑκάτερθεν ἐρηρέδαται δύο λευκὼ
IL.23,330	ἐν ξυνοχῇσιν ὁδοῦ, λεῖος δ' ἱππόδρομος ἀμφὶς
IL.23,331	ἤ τευ σῆμα βροτοῖο πάλαι κατατεθνηῶτος,
IL.23,332	ἢ τό γε νύσσα τέτυκτο ἐπὶ προτέρων ἀνθρώπων,
IL.23,333	καὶ νῦν τέρματ' ἔθηκε ποδάρκης δῖος Ἀχιλλεύς.
IL.23,334	τῷ σὺ μάλ' ἐγχρίμψας ἐλάαν σχεδὸν ἅρμα καὶ ἵππους,
IL.23,335	αὐτὸς δὲ κλινθῆναι ἐϋπλέκτῳ ἐνὶ δίφρῳ
IL.23,336	ἦκ' ἐπ' ἀριστερὰ τοῖιν: ἀτὰρ τὸν δεξιὸν ἵππον
IL.23,337	„κένσαι ὁμοκλήσας, εἶξαί τέ οἱ ἡνία χερσίν.“
IL.23,338	ἐν νύσσῃ δέ τοι ἵππος ἀριστερὸς ἐγχριμφθήτω,
IL.23,339	ὡς ἄν τοι πλήμνη γε δοάσσεται ἄκρον ἱκέσθαι
IL.23,340	κύκλου ποιητοῖο: λίθου δ' ἀλέασθαι ἐπαυρεῖν,
IL.23,341	μή πως ἵππους τε τρώσῃς κατά θ' ἅρματα ἄξῃς:
IL.23,342	χάρμα δὲ τοῖς ἄλλοισιν, ἐλεγχείη δὲ σοὶ αὐτῷ
IL.23,343	ἔσσεται: ἀλλὰ φίλος φρονέων πεφυλαγμένος εἶναι.
IL.23,344	εἰ γάρ κ' ἐν νύσσῃ γε παρεξελάσῃσθα διώκων,
IL.23,345	„οὐκ ἔσθ' ὅς κέ σ' ἕλῃσι μετάλμενος οὐδὲ παρέλθῃ,“
IL.23,346	οὐδ' εἴ κεν μετόπισθεν Ἀρίονα δῖον ἐλαύνοι
IL.23,347	Ἀδρήστου ταχὺν ἵππον, ὃς ἐκ θεόφιν γένος ἦεν,
IL.23,348	ἢ τοὺς Λαομέδοντος, οἳ ἐνθάδε γ' ἔτραφεν ἐσθλοί.
IL.23,349	ὣς εἰπὼν Νέστωρ Νηλήϊος ἂψ ἐνὶ χώρῃ
IL.23,350	ἕζετ', ἐπεὶ ᾧ παιδὶ ἑκάστου πείρατ' ἔειπε.
IL.23,351	μηριόνης δ' ἄρα πέμπτος ἐΰτριχας ὁπλίσαθ' ἵππους.
IL.23,352	ἂν δ' ἔβαν ἐς δίφρους, ἐν δὲ κλήρους ἐβάλοντο:
IL.23,353	πάλλ' Ἀχιλεύς, ἐκ δὲ κλῆρος θόρε Νεστορίδαο
IL.23,354	Ἀντιλόχου: μετὰ τὸν δ' ἔλαχε κρείων Εὔμηλος:
IL.23,355	τῷ δ' ἄρ' ἐπ' Ἀτρεΐδης δουρὶ κλειτὸς Μενέλαος,
IL.23,356	τῷ δ' ἐπὶ Μηριόνης λάχ' ἐλαυνέμεν: ὕστατος αὖτε
IL.23,357	Τυδεΐδης ὄχ' ἄριστος ἐὼν λάχ' ἐλαυνέμεν ἵππους.
IL.23,358	„στὰν δὲ μεταστοιχί, σήμηνε δὲ τέρματ' Ἀχιλλεὺσ“
IL.23,359	τηλόθεν ἐν λείῳ πεδίῳ: παρὰ δὲ σκοπὸν εἷσεν
IL.23,360	ἀντίθεον Φοίνικα ὀπάονα πατρὸς ἑοῖο,
IL.23,361	ὡς μεμνέῳτο δρόμους καὶ ἀληθείην ἀποείποι.
IL.23,362	οἳ δ' ἅμα πάντες ἐφ' ἵπποιιν μάστιγας ἄειραν,
IL.23,363	πέπληγόν θ' ἱμᾶσιν, ὁμόκλησάν τ' ἐπέεσσιν
IL.23,364	„ἐσσυμένως: οἳ δ' ὦκα διέπρησσον πεδίοιο“
IL.23,365	νόσφι νεῶν ταχέως: ὑπὸ δὲ στέρνοισι κονίη
IL.23,366	ἵστατ' ἀειρομένη ὥς τε νέφος ἠὲ θύελλα,
IL.23,367	χαῖται δ' ἐρρώοντο μετὰ πνοιῇς ἀνέμοιο.
IL.23,368	ἅρματα δ' ἄλλοτε μὲν χθονὶ πίλνατο πουλυβοτείρῃ,
IL.23,369	ἄλλοτε δ' ἀΐξασκε μετήορα: τοὶ δ' ἐλατῆρες
IL.23,370	ἕστασαν ἐν δίφροισι, πάτασσε δὲ θυμὸς ἑκάστου
IL.23,371	νίκης ἱεμένων: κέκλοντο δὲ οἷσιν ἕκαστος
IL.23,372	„ἵπποις, οἳ δ' ἐπέτοντο κονίοντες πεδίοιο.“
IL.23,373	ἀλλ' ὅτε δὴ πύματον τέλεον δρόμον ὠκέες ἵπποι
IL.23,374	ἂψ ἐφ' ἁλὸς πολιῆς, τότε δὴ ἀρετή γε ἑκάστου
IL.23,375	φαίνετ', ἄφαρ δ' ἵπποισι τάθη δρόμος: ὦκα δ' ἔπειτα
IL.23,376	αἳ Φηρητιάδαο ποδώκεες ἔκφερον ἵπποι.
IL.23,377	τὰς δὲ μετ' ἐξέφερον Διομήδεος ἄρσενες ἵπποι
IL.23,378	Τρώϊοι, οὐδέ τι πολλὸν ἄνευθ' ἔσαν, ἀλλὰ μάλ' ἐγγύς:
IL.23,379	αἰεὶ γὰρ δίφρου ἐπιβησομένοισιν ἐΐκτην,
IL.23,380	πνοιῇ δ' Εὐμήλοιο μετάφρενον εὐρέε τ' ὤμω
IL.23,381	θέρμετ': ἐπ' αὐτῷ γὰρ κεφαλὰς καταθέντε πετέσθην.
IL.23,382	καί νύ κεν ἢ παρέλασσ' ἢ ἀμφήριστον ἔθηκεν,
IL.23,383	εἰ μὴ Τυδέος υἷϊ κοτέσσατο Φοῖβος Ἀπόλλων,
IL.23,384	ὅς ῥά οἱ ἐκ χειρῶν ἔβαλεν μάστιγα φαεινήν.
IL.23,385	„τοῖο δ' ἀπ' ὀφθαλμῶν χύτο δάκρυα χωομένοιο,“
IL.23,386	οὕνεκα τὰς μὲν ὅρα ἔτι καὶ πολὺ μᾶλλον ἰούσας,
IL.23,387	οἳ δέ οἱ ἐβλάφθησαν ἄνευ κέντροιο θέοντες.
IL.23,388	οὐδ' ἄρ' Ἀθηναίην ἐλεφηράμενος λάθ' Ἀπόλλων
IL.23,389	Τυδεΐδην, μάλα δ' ὦκα μετέσσυτο ποιμένα λαῶν,
IL.23,390	δῶκε δέ οἱ μάστιγα, μένος δ' ἵπποισιν ἐνῆκεν:
IL.23,391	ἣ δὲ μετ' Ἀδμήτου υἱὸν κοτέουσ' ἐβεβήκει,
IL.23,392	ἵππειον δέ οἱ ἦξε θεὰ ζυγόν: αἳ δέ οἱ ἵπποι
IL.23,393	ἀμφὶς ὁδοῦ δραμέτην, ῥυμὸς δ' ἐπὶ γαῖαν ἐλύσθη.
IL.23,394	αὐτὸς δ' ἐκ δίφροιο παρὰ τροχὸν ἐξεκυλίσθη,
IL.23,395	ἀγκῶνάς τε περιδρύφθη στόμα τε ῥῖνάς τε,
IL.23,396	θρυλίχθη δὲ μέτωπον ἐπ' ὀφρύσι: τὼ δέ οἱ ὄσσε
IL.23,397	δακρυόφι πλῆσθεν, θαλερὴ δέ οἱ ἔσχετο φωνή.
IL.23,398	Τυδεΐδης δὲ παρατρέψας ἔχε μώνυχας ἵππους,
IL.23,399	πολλὸν τῶν ἄλλων ἐξάλμενος: ἐν γὰρ Ἀθήνη
IL.23,400	ἵπποις ἧκε μένος καὶ ἐπ' αὐτῷ κῦδος ἔθηκε.
IL.23,401	τῷ δ' ἄρ' ἐπ' Ἀτρεΐδης εἶχε ξανθὸς Μενέλαος.
IL.23,402	Ἀντίλοχος δ' ἵπποισιν ἐκέκλετο πατρὸς ἑοῖο:
IL.23,403	„ἔμβητον καὶ σφῶϊ: τιταίνετον ὅττι τάχιστα.“
IL.23,404	ἤτοι μὲν κείνοισιν ἐριζέμεν οὔ τι κελεύω
IL.23,405	Τυδεΐδεω ἵπποισι δαΐφρονος, οἷσιν Ἀθήνη
IL.23,406	νῦν ὤρεξε τάχος καὶ ἐπ' αὐτῷ κῦδος ἔθηκεν:
IL.23,407	ἵππους δ' Ἀτρεΐδαο κιχάνετε, μὴ δὲ λίπησθον,
IL.23,408	„καρπαλίμως, μὴ σφῶϊν ἐλεγχείην καταχεύῃ“
IL.23,409	Αἴθη θῆλυς ἐοῦσα: τί ἢ λείπεσθε φέριστοι;
IL.23,410	ὧδε γὰρ ἐξερέω, καὶ μὴν τετελεσμένον ἔσται:
IL.23,411	„οὐ σφῶϊν κομιδὴ παρὰ Νέστορι ποιμένι λαῶν“
IL.23,412	ἔσσεται, αὐτίκα δ' ὔμμε κατακτενεῖ ὀξέϊ χαλκῷ,
IL.23,413	„αἴ κ' ἀποκηδήσαντε φερώμεθα χεῖρον ἄεθλον.“
IL.23,414	ἀλλ' ἐφομαρτεῖτον καὶ σπεύδετον ὅττι τάχιστα:
IL.23,415	ταῦτα δ' ἐγὼν αὐτὸς τεχνήσομαι ἠδὲ νοήσω
IL.23,416	στεινωπῷ ἐν ὁδῷ παραδύμεναι, οὐδέ με λήσει.
IL.23,417	ὣς ἔφαθ', οἳ δὲ ἄνακτος ὑποδείσαντες ὁμοκλὴν
IL.23,418	μᾶλλον ἐπιδραμέτην ὀλίγον χρόνον: αἶψα δ' ἔπειτα
IL.23,419	στεῖνος ὁδοῦ κοίλης ἴδεν Ἀντίλοχος μενεχάρμης.
IL.23,420	ῥωχμὸς ἔην γαίης, ᾗ χειμέριον ἀλὲν ὕδωρ
IL.23,421	ἐξέρρηξεν ὁδοῖο, βάθυνε δὲ χῶρον ἅπαντα:
IL.23,422	τῇ ῥ' εἶχεν Μενέλαος ἁματροχιὰς ἀλεείνων.
IL.23,423	Ἀντίλοχος δὲ παρατρέψας ἔχε μώνυχας ἵππους
IL.23,424	ἐκτὸς ὁδοῦ, ὀλίγον δὲ παρακλίνας ἐδίωκεν.
IL.23,425	Ἀτρεΐδης δ' ἔδεισε καὶ Ἀντιλόχῳ ἐγεγώνει:
IL.23,426	Ἀντίλοχ' ἀφραδέως ἱππάζεαι, ἀλλ' ἄνεχ' ἵππους:
IL.23,427	στεινωπὸς γὰρ ὁδός, τάχα δ' εὐρυτέρη παρελάσσαι:
IL.23,428	μή πως ἀμφοτέρους δηλήσεαι ἅρματι κύρσας.
IL.23,429	ὣς ἔφατ', Ἀντίλοχος δ' ἔτι καὶ πολὺ μᾶλλον ἔλαυνε
IL.23,430	κέντρῳ ἐπισπέρχων ὡς οὐκ ἀΐοντι ἐοικώς.
IL.23,431	„ὅσσα δὲ δίσκου οὖρα κατωμαδίοιο πέλονται,“
IL.23,432	ὅν τ' αἰζηὸς ἀφῆκεν ἀνὴρ πειρώμενος ἥβης,
IL.23,433	τόσσον ἐπιδραμέτην: αἳ δ' ἠρώησαν ὀπίσσω
IL.23,434	Ἀτρεΐδεω: αὐτὸς γὰρ ἑκὼν μεθέηκεν ἐλαύνειν
IL.23,435	μή πως συγκύρσειαν ὁδῷ ἔνι μώνυχες ἵπποι,
IL.23,436	δίφρους τ' ἀνστρέψειαν ἐϋπλεκέας, κατὰ δ' αὐτοὶ
IL.23,437	ἐν κονίῃσι πέσοιεν ἐπειγόμενοι περὶ νίκης.
IL.23,438	τὸν καὶ νεικείων προσέφη ξανθὸς Μενέλαος:
IL.23,439	Ἀντίλοχ' οὔ τις σεῖο βροτῶν ὀλοώτερος ἄλλος:
IL.23,440	ἔρρ', ἐπεὶ οὔ σ' ἔτυμόν γε φάμεν πεπνῦσθαι Ἀχαιοί.
IL.23,441	ἀλλ' οὐ μὰν οὐδ' ὧς ἄτερ ὅρκου οἴσῃ ἄεθλον.
IL.23,442	ὣς εἰπὼν ἵπποισιν ἐκέκλετο φώνησέν τε:
IL.23,443	μή μοι ἐρύκεσθον μὴ δ' ἕστατον ἀχνυμένω κῆρ.
IL.23,444	φθήσονται τούτοισι πόδες καὶ γοῦνα καμόντα
IL.23,445	ἢ ὑμῖν: ἄμφω γὰρ ἀτέμβονται νεότητος.
IL.23,446	ὣς ἔφαθ', οἳ δὲ ἄνακτος ὑποδείσαντες ὁμοκλὴν
IL.23,447	μᾶλλον ἐπιδραμέτην, τάχα δέ σφισιν ἄγχι γένοντο.
IL.23,448	ἀργεῖοι δ' ἐν ἀγῶνι καθήμενοι εἰσορόωντο
IL.23,449	ἵππους: τοὶ δὲ πέτοντο κονίοντες πεδίοιο.
IL.23,450	πρῶτος δ' Ἰδομενεὺς Κρητῶν ἀγὸς ἐφράσαθ' ἵππους:
IL.23,451	ἧστο γὰρ ἐκτὸς ἀγῶνος ὑπέρτατος ἐν περιωπῇ:
IL.23,452	τοῖο δ' ἄνευθεν ἐόντος ὁμοκλητῆρος ἀκούσας
IL.23,453	ἔγνω, φράσσατο δ' ἵππον ἀριπρεπέα προὔχοντα,
IL.23,454	„ὃς τὸ μὲν ἄλλο τόσον φοῖνιξ ἦν, ἐν δὲ μετώπῳ“
IL.23,455	λευκὸν σῆμα τέτυκτο περίτροχον ἠΰτε μήνη.
IL.23,456	στῆ δ' ὀρθὸς καὶ μῦθον ἐν Ἀργείοισιν ἔειπεν:
IL.23,457	ὦ φίλοι Ἀργείων ἡγήτορες ἠδὲ μέδοντες
IL.23,458	οἶος ἐγὼν ἵππους αὐγάζομαι ἦε καὶ ὑμεῖς;
IL.23,459	„ἄλλοι μοι δοκέουσι παροίτεροι ἔμμεναι ἵπποι,“
IL.23,460	ἄλλος δ' ἡνίοχος ἰνδάλλεται: αἳ δέ που αὐτοῦ
IL.23,461	ἔβλαβεν ἐν πεδίῳ, αἳ κεῖσέ γε φέρτεραι ἦσαν:
IL.23,462	ἤτοι γὰρ τὰς πρῶτα ἴδον περὶ τέρμα βαλούσας,
IL.23,463	νῦν δ' οὔ πῃ δύναμαι ἰδέειν: πάντῃ δέ μοι ὄσσε
IL.23,464	Τρωϊκὸν ἂμ πεδίον παπταίνετον εἰσορόωντι:
IL.23,465	ἦε τὸν ἡνίοχον φύγον ἡνία, οὐδὲ δυνάσθη
IL.23,466	εὖ σχεθέειν περὶ τέρμα καὶ οὐκ ἐτύχησεν ἑλίξας:
IL.23,467	ἔνθά μιν ἐκπεσέειν ὀΐω σύν θ' ἅρματα ἆξαι,
IL.23,468	αἳ δ' ἐξηρώησαν, ἐπεὶ μένος ἔλλαβε θυμόν.
IL.23,469	ἀλλὰ ἴδεσθε καὶ ὔμμες ἀνασταδόν: οὐ γὰρ ἔγωγε
IL.23,470	εὖ διαγιγνώσκω: δοκέει δέ μοι ἔμμεναι ἀνὴρ
IL.23,471	Αἰτωλὸς γενεήν, μετὰ δ' Ἀργείοισιν ἀνάσσει
IL.23,472	Τυδέος ἱπποδάμου υἱὸς κρατερὸς Διομήδης.
IL.23,473	τὸν δ' αἰσχρῶς ἐνένιπεν Ὀϊλῆος ταχὺς Αἴας:
IL.23,474	Ἰδομενεῦ τί πάρος λαβρεύεαι; αἳ δέ τ' ἄνευθεν
IL.23,475	ἵπποι ἀερσίποδες πολέος πεδίοιο δίενται.
IL.23,476	οὔτε νεώτατός ἐσσι μετ' Ἀργείοισι τοσοῦτον,
IL.23,477	οὔτέ τοι ὀξύτατον κεφαλῆς ἐκδέρκεται ὄσσε:
IL.23,478	ἀλλ' αἰεὶ μύθοις λαβρεύεαι: οὐδέ τί σε χρὴ
IL.23,479	λαβραγόρην ἔμεναι: πάρα γὰρ καὶ ἀμείνονες ἄλλοι.
IL.23,480	„ἵπποι δ' αὐταὶ ἔασι παροίτεραι, αἳ τὸ πάρος περ,“
IL.23,481	„Εὐμήλου, ἐν δ' αὐτὸς ἔχων εὔληρα βέβηκε.“
IL.23,482	τὸν δὲ χολωσάμενος Κρητῶν ἀγὸς ἀντίον ηὔδα:
IL.23,483	Αἶαν νεῖκος ἄριστε κακοφραδὲς ἄλλα τε πάντα
IL.23,484	δεύεαι Ἀργείων, ὅτι τοι νόος ἐστὶν ἀπηνής.
IL.23,485	„δεῦρό νυν ἢ τρίποδος περιδώμεθον ἠὲ λέβητος,“
IL.23,486	„ἴστορα δ' Ἀτρεΐδην Ἀγαμέμνονα θείομεν ἄμφω,“
IL.23,487	ὁππότεραι πρόσθ' ἵπποι, ἵνα γνώῃς ἀποτίνων.
IL.23,488	ὣς ἔφατ', ὄρνυτο δ' αὐτίκ' Ὀϊλῆος ταχὺς Αἴας
IL.23,489	χωόμενος χαλεποῖσιν ἀμείψασθαι ἐπέεσσι:
IL.23,490	καί νύ κε δὴ προτέρω ἔτ' ἔρις γένετ' ἀμφοτέροισιν,
IL.23,491	εἰ μὴ Ἀχιλλεὺς αὐτὸς ἀνίστατο καὶ φάτο μῦθον:
IL.23,492	μηκέτι νῦν χαλεποῖσιν ἀμείβεσθον ἐπέεσσιν
IL.23,493	Αἶαν Ἰδομενεῦ τε κακοῖς, ἐπεὶ οὐδὲ ἔοικε.
IL.23,494	καὶ δ' ἄλλῳ νεμεσᾶτον ὅτις τοιαῦτά γε ῥέζοι.
IL.23,495	ἀλλ' ὑμεῖς ἐν ἀγῶνι καθήμενοι εἰσοράασθε
IL.23,496	ἵππους: οἳ δὲ τάχ' αὐτοὶ ἐπειγόμενοι περὶ νίκης
IL.23,497	ἐνθάδ' ἐλεύσονται: τότε δὲ γνώσεσθε ἕκαστος
IL.23,498	ἵππους Ἀργείων, οἳ δεύτεροι οἵ τε πάροιθεν.
IL.23,499	ὣς φάτο, Τυδεΐδης δὲ μάλα σχεδὸν ἦλθε διώκων,
IL.23,500	μάστι δ' αἰὲν ἔλαυνε κατωμαδόν: οἳ δέ οἱ ἵπποι
IL.23,501	ὑψόσ' ἀειρέσθην ῥίμφα πρήσσοντε κέλευθον.
IL.23,502	αἰεὶ δ' ἡνίοχον κονίης ῥαθάμιγγες ἔβαλλον,
IL.23,503	ἅρματα δὲ χρυσῷ πεπυκασμένα κασσιτέρῳ τε
IL.23,504	ἵπποις ὠκυπόδεσσιν ἐπέτρεχον: οὐδέ τι πολλὴ
IL.23,505	γίγνετ' ἐπισσώτρων ἁρματροχιὴ κατόπισθεν
IL.23,506	ἐν λεπτῇ κονίῃ: τὼ δὲ σπεύδοντε πετέσθην.
IL.23,507	στῆ δὲ μέσῳ ἐν ἀγῶνι, πολὺς δ' ἀνεκήκιεν ἱδρὼς
IL.23,508	ἵππων ἔκ τε λόφων καὶ ἀπὸ στέρνοιο χαμᾶζε.
IL.23,509	„αὐτὸς δ' ἐκ δίφροιο χαμαὶ θόρε παμφανόωντος,“
IL.23,510	κλῖνε δ' ἄρα μάστιγα ποτὶ ζυγόν: οὐδὲ μάτησεν
IL.23,511	ἴφθιμος Σθένελος, ἀλλ' ἐσσυμένως λάβ' ἄεθλον,
IL.23,512	„δῶκε δ' ἄγειν ἑτάροισιν ὑπερθύμοισι γυναῖκα“
IL.23,513	„καὶ τρίποδ' ὠτώεντα φέρειν: ὃ δ' ἔλυεν ὑφ' ἵππους.“
IL.23,514	„τῷ δ' ἄρ' ἐπ' Ἀντίλοχος Νηλήϊος ἤλασεν ἵππουσ“
IL.23,515	κέρδεσιν, οὔ τι τάχει γε, παραφθάμενος Μενέλαον:
IL.23,516	ἀλλὰ καὶ ὧς Μενέλαος ἔχ' ἐγγύθεν ὠκέας ἵππους.
IL.23,517	ὅσσον δὲ τροχοῦ ἵππος ἀφίσταται, ὅς ῥα ἄνακτα
IL.23,518	„ἕλκῃσιν πεδίοιο τιταινόμενος σὺν ὄχεσφι:“
IL.23,519	τοῦ μέν τε ψαύουσιν ἐπισσώτρου τρίχες ἄκραι
IL.23,520	οὐραῖαι: ὃ δέ τ' ἄγχι μάλα τρέχει, οὐδέ τι πολλὴ
IL.23,521	„χώρη μεσσηγὺς πολέος πεδίοιο θέοντος:“
IL.23,522	τόσσον δὴ Μενέλαος ἀμύμονος Ἀντιλόχοιο
IL.23,523	„λείπετ': ἀτὰρ τὰ πρῶτα καὶ ἐς δίσκουρα λέλειπτο,“
IL.23,524	ἀλλά μιν αἶψα κίχανεν: ὀφέλλετο γὰρ μένος ἠῢ
IL.23,525	ἵππου τῆς Ἀγαμεμνονέης καλλίτριχος Αἴθης:
IL.23,526	εἰ δέ κ' ἔτι προτέρω γένετο δρόμος ἀμφοτέροισι,
IL.23,527	τώ κέν μιν παρέλασσ' οὐδ' ἀμφήριστον ἔθηκεν.
IL.23,528	αὐτὰρ Μηριόνης θεράπων ἐῢς Ἰδομενῆος
IL.23,529	λείπετ' ἀγακλῆος Μενελάου δουρὸς ἐρωήν:
IL.23,530	βάρδιστοι μὲν γάρ οἱ ἔσαν καλλίτριχες ἵπποι,
IL.23,531	„ἤκιστος δ' ἦν αὐτὸς ἐλαυνέμεν ἅρμ' ἐν ἀγῶνι.“
IL.23,532	υἱὸς δ' Ἀδμήτοιο πανύστατος ἤλυθεν ἄλλων
IL.23,533	„ἕλκων ἅρματα καλὰ ἐλαύνων πρόσσοθεν ἵππους.“
IL.23,534	τὸν δὲ ἰδὼν ᾤκτειρε ποδάρκης δῖος Ἀχιλλεύς,
IL.23,535	στὰς δ' ἄρ' ἐν Ἀργείοις ἔπεα πτερόεντ' ἀγόρευε:
IL.23,536	λοῖσθος ἀνὴρ ὤριστος ἐλαύνει μώνυχας ἵππους:
IL.23,537	ἀλλ' ἄγε δή οἱ δῶμεν ἀέθλιον ὡς ἐπιεικὲς
IL.23,538	„δεύτερ': ἀτὰρ τὰ πρῶτα φερέσθω Τυδέος υἱός.“
IL.23,539	ὣς ἔφαθ', οἳ δ' ἄρα πάντες ἐπῄνεον ὡς ἐκέλευε.
IL.23,540	καί νύ κέ οἱ πόρεν ἵππον, ἐπῄνησαν γὰρ Ἀχαιοί,
IL.23,541	εἰ μὴ ἄρ' Ἀντίλοχος μεγαθύμου Νέστορος υἱὸς
IL.23,542	Πηλεΐδην Ἀχιλῆα δίκῃ ἠμείψατ' ἀναστάς:
IL.23,543	„ὦ Ἀχιλεῦ μάλα τοι κεχολώσομαι αἴ κε τελέσσῃσ“
IL.23,544	„τοῦτο ἔπος: μέλλεις γὰρ ἀφαιρήσεσθαι ἄεθλον“
IL.23,545	τὰ φρονέων ὅτι οἱ βλάβεν ἅρματα καὶ ταχέ' ἵππω
IL.23,546	αὐτός τ' ἐσθλὸς ἐών: ἀλλ' ὤφελεν ἀθανάτοισιν
IL.23,547	εὔχεσθαι: τό κεν οὔ τι πανύστατος ἦλθε διώκων.
IL.23,548	εἰ δέ μιν οἰκτίρεις καί τοι φίλος ἔπλετο θυμῷ
IL.23,549	ἔστι τοι ἐν κλισίῃ χρυσὸς πολύς, ἔστι δὲ χαλκὸς
IL.23,550	καὶ πρόβατ', εἰσὶ δέ τοι δμῳαὶ καὶ μώνυχες ἵπποι:
IL.23,551	„τῶν οἱ ἔπειτ' ἀνελὼν δόμεναι καὶ μεῖζον ἄεθλον“
IL.23,552	„ἠὲ καὶ αὐτίκα νῦν, ἵνα σ' αἰνήσωσιν Ἀχαιοί.“
IL.23,553	τὴν δ' ἐγὼ οὐ δώσω: περὶ δ' αὐτῆς πειρηθήτω
IL.23,554	ἀνδρῶν ὅς κ' ἐθέλῃσιν ἐμοὶ χείρεσσι μάχεσθαι.
IL.23,555	ὣς φάτο, μείδησεν δὲ ποδάρκης δῖος Ἀχιλλεὺς
IL.23,556	χαίρων Ἀντιλόχῳ, ὅτι οἱ φίλος ἦεν ἑταῖρος:
IL.23,557	καί μιν ἀμειβόμενος ἔπεα πτερόεντα προσηύδα:
IL.23,558	Ἀντίλοχ', εἰ μὲν δή με κελεύεις οἴκοθεν ἄλλο
IL.23,559	Εὐμήλῳ ἐπιδοῦναι, ἐγὼ δέ κε καὶ τὸ τελέσσω.
IL.23,560	δώσω οἱ θώρηκα, τὸν Ἀστεροπαῖον ἀπηύρων
IL.23,561	χάλκεον, ᾧ πέρι χεῦμα φαεινοῦ κασσιτέροιο
IL.23,562	ἀμφιδεδίνηται: πολέος δέ οἱ ἄξιος ἔσται.
IL.23,563	ἦ ῥα, καὶ Αὐτομέδοντι φίλῳ ἐκέλευσεν ἑταίρῳ
IL.23,564	οἰσέμεναι κλισίηθεν: ὃ δ' ᾤχετο καί οἱ ἔνεικεν,
IL.23,565	Εὐμήλῳ δ' ἐν χερσὶ τίθει: ὃ δὲ δέξατο χαίρων.
IL.23,566	τοῖσι δὲ καὶ Μενέλαος ἀνίστατο θυμὸν ἀχεύων
IL.23,567	Ἀντιλόχῳ ἄμοτον κεχολωμένος: ἐν δ' ἄρα κῆρυξ
IL.23,568	„χειρὶ σκῆπτρον ἔθηκε, σιωπῆσαί τε κέλευσεν“
IL.23,569	Ἀργείους: ὃ δ' ἔπειτα μετηύδα ἰσόθεος φώς:
IL.23,570	Ἀντίλοχε πρόσθεν πεπνυμένε ποῖον ἔρεξας.
IL.23,571	ᾔσχυνας μὲν ἐμὴν ἀρετήν, βλάψας δέ μοι ἵππους
IL.23,572	τοὺς σοὺς πρόσθε βαλών, οἵ τοι πολὺ χείρονες ἦσαν.
IL.23,573	ἀλλ' ἄγετ' Ἀργείων ἡγήτορες ἠδὲ μέδοντες
IL.23,574	„ἐς μέσον ἀμφοτέροισι δικάσσατε, μὴ δ' ἐπ' ἀρωγῇ,“
IL.23,575	μή ποτέ τις εἴπῃσιν Ἀχαιῶν χαλκοχιτώνων:
IL.23,576	Ἀντίλοχον ψεύδεσσι βιησάμενος Μενέλαος
IL.23,577	οἴχεται ἵππον ἄγων, ὅτι οἱ πολὺ χείρονες ἦσαν
IL.23,578	ἵπποι, αὐτὸς δὲ κρείσσων ἀρετῇ τε βίῃ τε.
IL.23,579	εἰ δ' ἄγ' ἐγὼν αὐτὸς δικάσω, καί μ' οὔ τινά φημι
IL.23,580	ἄλλον ἐπιπλήξειν Δαναῶν: ἰθεῖα γὰρ ἔσται.
IL.23,581	Ἀντίλοχ' εἰ δ' ἄγε δεῦρο διοτρεφές, ἣ θέμις ἐστί,
IL.23,582	στὰς ἵππων προπάροιθε καὶ ἅρματος, αὐτὰρ ἱμάσθλην
IL.23,583	χερσὶν ἔχε ῥαδινήν, ᾗ περ τὸ πρόσθεν ἔλαυνες,
IL.23,584	ἵππων ἁψάμενος γαιήοχον ἐννοσίγαιον
IL.23,585	ὄμνυθι μὴ μὲν ἑκὼν τὸ ἐμὸν δόλῳ ἅρμα πεδῆσαι.
IL.23,586	τὸν δ' αὖτ' Ἀντίλοχος πεπνυμένος ἀντίον ηὔδα:
IL.23,587	ἄνσχεο νῦν: πολλὸν γὰρ ἔγωγε νεώτερός εἰμι
IL.23,588	σεῖο ἄναξ Μενέλαε, σὺ δὲ πρότερος καὶ ἀρείων.
IL.23,589	οἶσθ' οἷαι νέου ἀνδρὸς ὑπερβασίαι τελέθουσι:
IL.23,590	κραιπνότερος μὲν γάρ τε νόος, λεπτὴ δέ τε μῆτις.
IL.23,591	τώ τοι ἐπιτλήτω κραδίη: ἵππον δέ τοι αὐτὸς
IL.23,592	δώσω, τὴν ἀρόμην. εἰ καί νύ κεν οἴκοθεν ἄλλο
IL.23,593	μεῖζον ἐπαιτήσειας, ἄφαρ κέ τοι αὐτίκα δοῦναι
IL.23,594	βουλοίμην ἢ σοί γε διοτρεφὲς ἤματα πάντα
IL.23,595	ἐκ θυμοῦ πεσέειν καὶ δαίμοσιν εἶναι ἀλιτρός.
IL.23,596	ἦ ῥα καὶ ἵππον ἄγων μεγαθύμου Νέστορος υἱὸς
IL.23,597	ἐν χείρεσσι τίθει Μενελάου: τοῖο δὲ θυμὸς
IL.23,598	ἰάνθη ὡς εἴ τε περὶ σταχύεσσιν ἐέρση
IL.23,599	ληΐου ἀλδήσκοντος, ὅτε φρίσσουσιν ἄρουραι:
IL.23,600	ὣς ἄρα σοὶ Μενέλαε μετὰ φρεσὶ θυμὸς ἰάνθη.
IL.23,601	καί μιν φωνήσας ἔπεα πτερόεντα προσηύδα:
IL.23,602	Ἀντίλοχε νῦν μέν τοι ἐγὼν ὑποείξομαι αὐτὸς
IL.23,603	„χωόμενος, ἐπεὶ οὔ τι παρήορος οὐδ' ἀεσίφρων“
IL.23,604	„ἦσθα πάρος: νῦν αὖτε νόον νίκησε νεοίη.“
IL.23,605	δεύτερον αὖτ' ἀλέασθαι ἀμείνονας ἠπεροπεύειν.
IL.23,606	οὐ γάρ κέν με τάχ' ἄλλος ἀνὴρ παρέπεισεν Ἀχαιῶν.
IL.23,607	ἀλλὰ σὺ γὰρ δὴ πολλὰ πάθες καὶ πολλὰ μόγησας
IL.23,608	σός τε πατὴρ ἀγαθὸς καὶ ἀδελφεὸς εἵνεκ' ἐμεῖο:
IL.23,609	τώ τοι λισσομένῳ ἐπιπείσομαι, ἠδὲ καὶ ἵππον
IL.23,610	δώσω ἐμήν περ ἐοῦσαν, ἵνα γνώωσι καὶ οἷδε
IL.23,611	ὡς ἐμὸς οὔ ποτε θυμὸς ὑπερφίαλος καὶ ἀπηνής.
IL.23,612	ἦ ῥα, καὶ Ἀντιλόχοιο Νοήμονι δῶκεν ἑταίρῳ
IL.23,613	ἵππον ἄγειν: ὃ δ' ἔπειτα λέβηθ' ἕλε παμφανόωντα.
IL.23,614	Μηριόνης δ' ἀνάειρε δύω χρυσοῖο τάλαντα
IL.23,615	τέτρατος, ὡς ἔλασεν. πέμπτον δ' ὑπελείπετ' ἄεθλον,
IL.23,616	ἀμφίθετος φιάλη: τὴν Νέστορι δῶκεν Ἀχιλλεὺς
IL.23,617	Ἀργείων ἀν' ἀγῶνα φέρων, καὶ ἔειπε παραστάς:
IL.23,618	τῆ νῦν, καὶ σοὶ τοῦτο γέρον κειμήλιον ἔστω
IL.23,619	Πατρόκλοιο τάφου μνῆμ' ἔμμεναι: οὐ γὰρ ἔτ' αὐτὸν
IL.23,620	ὄψῃ ἐν Ἀργείοισι: δίδωμι δέ τοι τόδ' ἄεθλον
IL.23,621	„αὔτως: οὐ γὰρ πύξ γε μαχήσεαι, οὐδὲ παλαίσεις,“
IL.23,622	οὐδ' ἔτ' ἀκοντιστὺν ἐσδύσεαι, οὐδὲ πόδεσσι
IL.23,623	θεύσεαι: ἤδη γὰρ χαλεπὸν κατὰ γῆρας ἐπείγει.
IL.23,624	ὣς εἰπὼν ἐν χερσὶ τίθει: ὃ δ' ἐδέξατο χαίρων,
IL.23,625	καί μιν φωνήσας ἔπεα πτερόεντα προσηύδα:
IL.23,626	ναὶ δὴ ταῦτά γε πάντα τέκος κατὰ μοῖραν ἔειπες:
IL.23,627	„οὐ γὰρ ἔτ' ἔμπεδα γυῖα φίλος πόδες, οὐδέ τι χεῖρεσ“
IL.23,628	ὤμων ἀμφοτέρωθεν ἐπαΐσσονται ἐλαφραί.
IL.23,629	εἴθ' ὣς ἡβώοιμι βίη τέ μοι ἔμπεδος εἴη
IL.23,630	„ὡς ὁπότε κρείοντ' Ἀμαρυγκέα θάπτον Ἐπειοὶ“
IL.23,631	Βουπρασίῳ, παῖδες δ' ἔθεσαν βασιλῆος ἄεθλα:
IL.23,632	ἔνθ' οὔ τίς μοι ὁμοῖος ἀνὴρ γένετ', οὔτ' ἄρ' Ἐπειῶν
IL.23,633	οὔτ' αὐτῶν Πυλίων οὔτ' Αἰτωλῶν μεγαθύμων.
IL.23,634	„πὺξ μὲν ἐνίκησα Κλυτομήδεα Ἤνοπος υἱόν,“
IL.23,635	„Ἀγκαῖον δὲ πάλῃ Πλευρώνιον, ὅς μοι ἀνέστη:“
IL.23,636	Ἴφικλον δὲ πόδεσσι παρέδραμον ἐσθλὸν ἐόντα,
IL.23,637	δουρὶ δ' ὑπειρέβαλον Φυλῆά τε καὶ Πολύδωρον.
IL.23,638	„οἴοισίν μ' ἵπποισι παρήλασαν Ἀκτορίωνε“
IL.23,639	πλήθει πρόσθε βαλόντες ἀγασσάμενοι περὶ νίκης,
IL.23,640	οὕνεκα δὴ τὰ μέγιστα παρ' αὐτόθι λείπετ' ἄεθλα.
IL.23,641	οἳ δ' ἄρ' ἔσαν δίδυμοι: ὃ μὲν ἔμπεδον ἡνιόχευεν,
IL.23,642	„ἔμπεδον ἡνιόχευ', ὃ δ' ἄρα μάστιγι κέλευεν.“
IL.23,643	ὥς ποτ' ἔον: νῦν αὖτε νεώτεροι ἀντιοώντων
IL.23,644	ἔργων τοιούτων: ἐμὲ δὲ χρὴ γήραϊ λυγρῷ
IL.23,645	πείθεσθαι, τότε δ' αὖτε μετέπρεπον ἡρώεσσιν.
IL.23,646	ἀλλ' ἴθι καὶ σὸν ἑταῖρον ἀέθλοισι κτερέϊζε.
IL.23,647	τοῦτο δ' ἐγὼ πρόφρων δέχομαι, χαίρει δέ μοι ἦτορ,
IL.23,648	ὥς μευ ἀεὶ μέμνησαι ἐνηέος, οὐδέ σε λήθω,
IL.23,649	τιμῆς ἧς τέ μ' ἔοικε τετιμῆσθαι μετ' Ἀχαιοῖς.
IL.23,650	σοὶ δὲ θεοὶ τῶνδ' ἀντὶ χάριν μενοεικέα δοῖεν.
IL.23,651	ὣς φάτο, Πηλεΐδης δὲ πολὺν καθ' ὅμιλον Ἀχαιῶν
IL.23,652	ᾤχετ', ἐπεὶ πάντ' αἶνον ἐπέκλυε Νηλεΐδαο.
IL.23,653	αὐτὰρ ὃ πυγμαχίης ἀλεγεινῆς θῆκεν ἄεθλα:
IL.23,654	ἡμίονον ταλαεργὸν ἄγων κατέδησ' ἐν ἀγῶνι
IL.23,655	ἑξέτε' ἀδμήτην, ἥ τ' ἀλγίστη δαμάσασθαι:
IL.23,656	τῷ δ' ἄρα νικηθέντι τίθει δέπας ἀμφικύπελλον.
IL.23,657	στῆ δ' ὀρθὸς καὶ μῦθον ἐν Ἀργείοισιν ἔειπεν:
IL.23,658	Ἀτρεΐδη τε καὶ ἄλλοι ἐϋκνήμιδες Ἀχαιοὶ
IL.23,659	„ἄνδρε δύω περὶ τῶνδε κελεύομεν, ὥ περ ἀρίστω,“
IL.23,660	πὺξ μάλ' ἀνασχομένω πεπληγέμεν: ᾧ δέ κ' Ἀπόλλων
IL.23,661	„δώῃ καμμονίην, γνώωσι δὲ πάντες Ἀχαιοί,“
IL.23,662	ἡμίονον ταλαεργὸν ἄγων κλισίην δὲ νεέσθω:
IL.23,663	αὐτὰρ ὃ νικηθεὶς δέπας οἴσεται ἀμφικύπελλον.
IL.23,664	ὣς ἔφατ', ὄρνυτο δ' αὐτίκ' ἀνὴρ ἠΰς τε μέγας τε
IL.23,665	εἰδὼς πυγμαχίης υἱὸς Πανοπῆος Ἐπειός,
IL.23,666	ἅψατο δ' ἡμιόνου ταλαεργοῦ φώνησέν τε:
IL.23,667	ἆσσον ἴτω ὅς τις δέπας οἴσεται ἀμφικύπελλον:
IL.23,668	ἡμίονον δ' οὔ φημί τιν' ἀξέμεν ἄλλον Ἀχαιῶν
IL.23,669	πυγμῇ νικήσαντ', ἐπεὶ εὔχομαι εἶναι ἄριστος.
IL.23,670	ἦ οὐχ ἅλις ὅττι μάχης ἐπιδεύομαι; οὐδ' ἄρα πως ἦν
IL.23,671	ἐν πάντεσσ' ἔργοισι δαήμονα φῶτα γενέσθαι.
IL.23,672	ὧδε γὰρ ἐξερέω, τὸ δὲ καὶ τετελεσμένον ἔσται:
IL.23,673	ἀντικρὺ χρόα τε ῥήξω σύν τ' ὀστέ' ἀράξω.
IL.23,674	κηδεμόνες δέ οἱ ἐνθάδ' ἀολλέες αὖθι μενόντων,
IL.23,675	οἵ κέ μιν ἐξοίσουσιν ἐμῇς ὑπὸ χερσὶ δαμέντα.
IL.23,676	ὣς ἔφαθ', οἳ δ' ἄρα πάντες ἀκὴν ἐγένοντο σιωπῇ.
IL.23,677	Εὐρύαλος δέ οἱ οἶος ἀνίστατο ἰσόθεος φὼς
IL.23,678	Μηκιστῆος υἱὸς Ταλαϊονίδαο ἄνακτος,
IL.23,679	„ὅς ποτε Θήβας δ' ἦλθε δεδουπότος Οἰδιπόδαο“
IL.23,680	ἐς τάφον: ἔνθα δὲ πάντας ἐνίκα Καδμείωνας.
IL.23,681	τὸν μὲν Τυδεΐδης δουρὶ κλυτὸς ἀμφεπονεῖτο
IL.23,682	θαρσύνων ἔπεσιν, μέγα δ' αὐτῷ βούλετο νίκην.
IL.23,683	„ζῶμα δέ οἱ πρῶτον παρακάββαλεν, αὐτὰρ ἔπειτα“
IL.23,684	δῶκεν ἱμάντας ἐϋτμήτους βοὸς ἀγραύλοιο.
IL.23,685	τὼ δὲ ζωσαμένω βήτην ἐς μέσσον ἀγῶνα,
IL.23,686	ἄντα δ' ἀνασχομένω χερσὶ στιβαρῇσιν ἅμ' ἄμφω
IL.23,687	σύν ῥ' ἔπεσον, σὺν δέ σφι βαρεῖαι χεῖρες ἔμιχθεν.
IL.23,688	δεινὸς δὲ χρόμαδος γενύων γένετ', ἔρρεε δ' ἱδρὼς
IL.23,689	πάντοθεν ἐκ μελέων: ἐπὶ δ' ὄρνυτο δῖος Ἐπειός,
IL.23,690	κόψε δὲ παπτήναντα παρήϊον: οὐδ' ἄρ' ἔτι δὴν
IL.23,691	ἑστήκειν: αὐτοῦ γὰρ ὑπήριπε φαίδιμα γυῖα.
IL.23,692	ὡς δ' ὅθ' ὑπὸ φρικὸς Βορέω ἀναπάλλεται ἰχθὺς
IL.23,693	θίν' ἐν φυκιόεντι, μέλαν δέ ἑ κῦμα κάλυψεν,
IL.23,694	ὣς πληγεὶς ἀνέπαλτ': αὐτὰρ μεγάθυμος Ἐπειὸς
IL.23,695	χερσὶ λαβὼν ὤρθωσε: φίλοι δ' ἀμφέσταν ἑταῖροι,
IL.23,696	οἵ μιν ἄγον δι' ἀγῶνος ἐφελκομένοισι πόδεσσιν
IL.23,697	αἷμα παχὺ πτύοντα κάρη βάλλονθ' ἑτέρωσε:
IL.23,698	κὰδ δ' ἀλλοφρονέοντα μετὰ σφίσιν εἷσαν ἄγοντες,
IL.23,699	αὐτοὶ δ' οἰχόμενοι κόμισαν δέπας ἀμφικύπελλον.
IL.23,700	πηλεΐδης δ' αἶψ' ἄλλα κατὰ τρίτα θῆκεν ἄεθλα
IL.23,701	δεικνύμενος Δαναοῖσι παλαισμοσύνης ἀλεγεινῆς,
IL.23,702	τῷ μὲν νικήσαντι μέγαν τρίποδ' ἐμπυριβήτην,
IL.23,703	τὸν δὲ δυωδεκάβοιον ἐνὶ σφίσι τῖον Ἀχαιοί:
IL.23,704	ἀνδρὶ δὲ νικηθέντι γυναῖκ' ἐς μέσσον ἔθηκε,
IL.23,705	πολλὰ δ' ἐπίστατο ἔργα, τίον δέ ἑ τεσσαράβοιον.
IL.23,706	στῆ δ' ὀρθὸς καὶ μῦθον ἐν Ἀργείοισιν ἔειπεν:
IL.23,707	ὄρνυσθ' οἳ καὶ τούτου ἀέθλου πειρήσεσθον.
IL.23,708	ὣς ἔφατ', ὦρτο δ' ἔπειτα μέγας Τελαμώνιος Αἴας,
IL.23,709	ἂν δ' Ὀδυσεὺς πολύμητις ἀνίστατο κέρδεα εἰδώς.
IL.23,710	ζωσαμένω δ' ἄρα τώ γε βάτην ἐς μέσσον ἀγῶνα,
IL.23,711	ἀγκὰς δ' ἀλλήλων λαβέτην χερσὶ στιβαρῇσιν
IL.23,712	ὡς ὅτ' ἀμείβοντες, τούς τε κλυτὸς ἤραρε τέκτων
IL.23,713	δώματος ὑψηλοῖο βίας ἀνέμων ἀλεείνων.
IL.23,714	τετρίγει δ' ἄρα νῶτα θρασειάων ἀπὸ χειρῶν
IL.23,715	ἑλκόμενα στερεῶς: κατὰ δὲ νότιος ῥέεν ἱδρώς,
IL.23,716	πυκναὶ δὲ σμώδιγγες ἀνὰ πλευράς τε καὶ ὤμους
IL.23,717	αἵματι φοινικόεσσαι ἀνέδραμον: οἳ δὲ μάλ' αἰεὶ
IL.23,718	νίκης ἱέσθην τρίποδος πέρι ποιητοῖο:
IL.23,719	οὔτ' Ὀδυσεὺς δύνατο σφῆλαι οὔδει τε πελάσσαι,
IL.23,720	οὔτ' Αἴας δύνατο, κρατερὴ δ' ἔχεν ἲς Ὀδυσῆος.
IL.23,721	„ἀλλ' ὅτε δή ῥ' ἀνίαζον ἐϋκνήμιδας Ἀχαιούς,“
IL.23,722	δὴ τότε μιν προσέειπε μέγας Τελαμώνιος Αἴας:
IL.23,723	διογενὲς Λαερτιάδη πολυμήχαν' Ὀδυσσεῦ
IL.23,724	ἤ μ' ἀνάειρ', ἢ ἐγὼ σέ: τὰ δ' αὖ Διὶ πάντα μελήσει.
IL.23,725	„ὣς εἰπὼν ἀνάειρε: δόλου δ' οὐ λήθετ' Ὀδυσσεύς:“
IL.23,726	„κόψ' ὄπιθεν κώληπα τυχών, ὑπέλυσε δὲ γυῖα,“
IL.23,727	κὰδ δ' ἔβαλ' ἐξοπίσω: ἐπὶ δὲ στήθεσσιν Ὀδυσσεὺς
IL.23,728	κάππεσε: λαοὶ δ' αὖ θηεῦντό τε θάμβησάν τε.
IL.23,729	δεύτερος αὖτ' ἀνάειρε πολύτλας δῖος Ὀδυσσεύς,
IL.23,730	κίνησεν δ' ἄρα τυτθὸν ἀπὸ χθονός, οὐδ' ἔτ' ἄειρεν,
IL.23,731	ἐν δὲ γόνυ γνάμψεν: ἐπὶ δὲ χθονὶ κάππεσον ἄμφω
IL.23,732	πλησίοι ἀλλήλοισι, μιάνθησαν δὲ κονίῃ.
IL.23,733	καί νύ κε τὸ τρίτον αὖτις ἀναΐξαντ' ἐπάλαιον,
IL.23,734	εἰ μὴ Ἀχιλλεὺς αὐτὸς ἀνίστατο καὶ κατέρυκε:
IL.23,735	μηκέτ' ἐρείδεσθον, μὴ δὲ τρίβεσθε κακοῖσι:
IL.23,736	νίκη δ' ἀμφοτέροισιν: ἀέθλια δ' ἶσ' ἀνελόντες
IL.23,737	ἔρχεσθ', ὄφρα καὶ ἄλλοι ἀεθλεύωσιν Ἀχαιοί.
IL.23,738	ὣς ἔφαθ', οἳ δ' ἄρα τοῦ μάλα μὲν κλύον ἠδὲ πίθοντο,
IL.23,739	καί ῥ' ἀπομορξαμένω κονίην δύσαντο χιτῶνας.
IL.23,740	πηλεΐδης δ' αἶψ' ἄλλα τίθει ταχυτῆτος ἄεθλα
IL.23,741	ἀργύρεον κρητῆρα τετυγμένον: ἓξ δ' ἄρα μέτρα
IL.23,742	χάνδανεν, αὐτὰρ κάλλει ἐνίκα πᾶσαν ἐπ' αἶαν
IL.23,743	πολλόν, ἐπεὶ Σιδόνες πολυδαίδαλοι εὖ ἤσκησαν,
IL.23,744	Φοίνικες δ' ἄγον ἄνδρες ἐπ' ἠεροειδέα πόντον,
IL.23,745	στῆσαν δ' ἐν λιμένεσσι, Θόαντι δὲ δῶρον ἔδωκαν:
IL.23,746	υἷος δὲ Πριάμοιο Λυκάονος ὦνον ἔδωκε
IL.23,747	Πατρόκλῳ ἥρωϊ Ἰησονίδης Εὔνηος.
IL.23,748	καὶ τὸν Ἀχιλλεὺς θῆκεν ἄεθλον οὗ ἑτάροιο,
IL.23,749	ὅς τις ἐλαφρότατος ποσσὶ κραιπνοῖσι πέλοιτο:
IL.23,750	δευτέρῳ αὖ βοῦν θῆκε μέγαν καὶ πίονα δημῷ,
IL.23,751	ἡμιτάλαντον δὲ χρυσοῦ λοισθήϊ' ἔθηκε.
IL.23,752	στῆ δ' ὀρθὸς καὶ μῦθον ἐν Ἀργείοισιν ἔειπεν:
IL.23,753	ὄρνυσθ' οἳ καὶ τούτου ἀέθλου πειρήσεσθε.
IL.23,754	ὣς ἔφατ', ὄρνυτο δ' αὐτίκ' Ὀϊλῆος ταχὺς Αἴας,
IL.23,755	ἂν δ' Ὀδυσεὺς πολύμητις, ἔπειτα δὲ Νέστορος υἱὸς
IL.23,756	Ἀντίλοχος: ὃ γὰρ αὖτε νέους ποσὶ πάντας ἐνίκα.
IL.23,757	στὰν δὲ μεταστοιχί: σήμηνε δὲ τέρματ' Ἀχιλλεύς.
IL.23,758	τοῖσι δ' ἀπὸ νύσσης τέτατο δρόμος: ὦκα δ' ἔπειτα
IL.23,759	ἔκφερ' Ὀϊλιάδης: ἐπὶ δ' ὄρνυτο δῖος Ὀδυσσεὺς
IL.23,760	ἄγχι μάλ', ὡς ὅτε τίς τε γυναικὸς ἐϋζώνοιο
IL.23,761	στήθεός ἐστι κανών, ὅν τ' εὖ μάλα χερσὶ τανύσσῃ
IL.23,762	πηνίον ἐξέλκουσα παρὲκ μίτον, ἀγχόθι δ' ἴσχει
IL.23,763	στήθεος: ὣς Ὀδυσεὺς θέεν ἐγγύθεν, αὐτὰρ ὄπισθεν
IL.23,764	ἴχνια τύπτε πόδεσσι πάρος κόνιν ἀμφιχυθῆναι:
IL.23,765	κὰδ δ' ἄρα οἱ κεφαλῆς χέ' ἀϋτμένα δῖος Ὀδυσσεὺς
IL.23,766	αἰεὶ ῥίμφα θέων: ἴαχον δ' ἐπὶ πάντες Ἀχαιοὶ
IL.23,767	νίκης ἱεμένῳ, μάλα δὲ σπεύδοντι κέλευον.
IL.23,768	ἀλλ' ὅτε δὴ πύματον τέλεον δρόμον, αὐτίκ' Ὀδυσσεὺς
IL.23,769	εὔχετ' Ἀθηναίῃ γλαυκώπιδι ὃν κατὰ θυμόν:
IL.23,770	κλῦθι θεά, ἀγαθή μοι ἐπίρροθος ἐλθὲ ποδοῖιν.
IL.23,771	ὣς ἔφατ' εὐχόμενος: τοῦ δ' ἔκλυε Παλλὰς Ἀθήνη,
IL.23,772	γυῖα δ' ἔθηκεν ἐλαφρά, πόδας καὶ χεῖρας ὕπερθεν.
IL.23,773	ἀλλ' ὅτε δὴ τάχ' ἔμελλον ἐπαΐξασθαι ἄεθλον,
IL.23,774	ἔνθ' Αἴας μὲν ὄλισθε θέων, βλάψεν γὰρ Ἀθήνη,
IL.23,775	τῇ ῥα βοῶν κέχυτ' ὄνθος ἀποκταμένων ἐριμύκων,
IL.23,776	οὓς ἐπὶ Πατρόκλῳ πέφνεν πόδας ὠκὺς Ἀχιλλεύς:
IL.23,777	ἐν δ' ὄνθου βοέου πλῆτο στόμα τε ῥῖνάς τε:
IL.23,778	κρητῆρ' αὖτ' ἀνάειρε πολύτλας δῖος Ὀδυσσεύς,
IL.23,779	ὡς ἦλθε φθάμενος: ὃ δὲ βοῦν ἕλε φαίδιμος Αἴας.
IL.23,780	στῆ δὲ κέρας μετὰ χερσὶν ἔχων βοὸς ἀγραύλοιο
IL.23,781	ὄνθον ἀποπτύων, μετὰ δ' Ἀργείοισιν ἔειπεν:
IL.23,782	ὢ πόποι ἦ μ' ἔβλαψε θεὰ πόδας, ἣ τὸ πάρος περ
IL.23,783	μήτηρ ὣς Ὀδυσῆϊ παρίσταται ἠδ' ἐπαρήγει.
IL.23,784	ὣς ἔφαθ', οἳ δ' ἄρα πάντες ἐπ' αὐτῷ ἡδὺ γέλασσαν.
IL.23,785	Ἀντίλοχος δ' ἄρα δὴ λοισθήϊον ἔκφερ' ἄεθλον
IL.23,786	μειδιόων, καὶ μῦθον ἐν Ἀργείοισιν ἔειπεν:
IL.23,787	εἰδόσιν ὔμμ' ἐρέω πᾶσιν φίλοι, ὡς ἔτι καὶ νῦν
IL.23,788	ἀθάνατοι τιμῶσι παλαιοτέρους ἀνθρώπους.
IL.23,789	Αἴας μὲν γὰρ ἐμεῖ' ὀλίγον προγενέστερός ἐστιν,
IL.23,790	οὗτος δὲ προτέρης γενεῆς προτέρων τ' ἀνθρώπων:
IL.23,791	„ὠμογέροντα δέ μίν φασ' ἔμμεναι: ἀργαλέον δὲ“
IL.23,792	ποσσὶν ἐριδήσασθαι Ἀχαιοῖς, εἰ μὴ Ἀχιλλεῖ.
IL.23,793	ὣς φάτο, κύδηνεν δὲ ποδώκεα Πηλεΐωνα.
IL.23,794	τὸν δ' Ἀχιλεὺς μύθοισιν ἀμειβόμενος προσέειπεν:
IL.23,795	„Ἀντίλοχ' οὐ μέν τοι μέλεος εἰρήσεται αἶνος,“
IL.23,796	ἀλλά τοι ἡμιτάλαντον ἐγὼ χρυσοῦ ἐπιθήσω.
IL.23,797	ὣς εἰπὼν ἐν χερσὶ τίθει, ὃ δ' ἐδέξατο χαίρων.
IL.23,798	αὐτὰρ Πηλεΐδης κατὰ μὲν δολιχόσκιον ἔγχος
IL.23,799	θῆκ' ἐς ἀγῶνα φέρων, κατὰ δ' ἀσπίδα καὶ τρυφάλειαν
IL.23,800	„τεύχεα Σαρπήδοντος, ἅ μιν Πάτροκλος ἀπηύρα.“
IL.23,801	στῆ δ' ὀρθὸς καὶ μῦθον ἐν Ἀργείοισιν ἔειπεν:
IL.23,802	ἄνδρε δύω περὶ τῶνδε κελεύομεν, ὥ περ ἀρίστω,
IL.23,803	τεύχεα ἑσσαμένω ταμεσίχροα χαλκὸν ἑλόντε
IL.23,804	ἀλλήλων προπάροιθεν ὁμίλου πειρηθῆναι.
IL.23,805	ὁππότερός κε φθῇσιν ὀρεξάμενος χρόα καλόν,
IL.23,806	ψαύσῃ δ' ἐνδίνων διά τ' ἔντεα καὶ μέλαν αἷμα,
IL.23,807	τῷ μὲν ἐγὼ δώσω τόδε φάσγανον ἀργυρόηλον
IL.23,808	καλὸν Θρηΐκιον, τὸ μὲν Ἀστεροπαῖον ἀπηύρων:
IL.23,809	τεύχεα δ' ἀμφότεροι ξυνήϊα ταῦτα φερέσθων:
IL.23,810	καί σφιν δαῖτ' ἀγαθὴν παραθήσομεν ἐν κλισίῃσιν.
IL.23,811	ὣς ἔφατ', ὦρτο δ' ἔπειτα μέγας Τελαμώνιος Αἴας,
IL.23,812	ἂν δ' ἄρα Τυδεΐδης ὦρτο, κρατερὸς Διομήδης.
IL.23,813	οἳ δ' ἐπεὶ οὖν ἑκάτερθεν ὁμίλου θωρήχθησαν,
IL.23,814	ἐς μέσον ἀμφοτέρω συνίτην μεμαῶτε μάχεσθαι
IL.23,815	δεινὸν δερκομένω: θάμβος δ' ἔχε πάντας Ἀχαιούς.
IL.23,816	ἀλλ' ὅτε δὴ σχεδὸν ἦσαν ἐπ' ἀλλήλοισιν ἰόντες,
IL.23,817	τρὶς μὲν ἐπήϊξαν, τρὶς δὲ σχεδὸν ὁρμήθησαν.
IL.23,818	ἔνθ' Αἴας μὲν ἔπειτα κατ' ἀσπίδα πάντοσ' ἐΐσην
IL.23,819	νύξ', οὐδὲ χρό' ἵκανεν: ἔρυτο γὰρ ἔνδοθι θώρηξ:
IL.23,820	Τυδεΐδης δ' ἄρ' ἔπειτα ὑπὲρ σάκεος μεγάλοιο
IL.23,821	αἰὲν ἐπ' αὐχένι κῦρε φαεινοῦ δουρὸς ἀκωκῇ.
IL.23,822	„καὶ τότε δή ῥ' Αἴαντι περιδείσαντες Ἀχαιοὶ“
IL.23,823	παυσαμένους ἐκέλευσαν ἀέθλια ἶσ' ἀνελέσθαι.
IL.23,824	αὐτὰρ Τυδεΐδῃ δῶκεν μέγα φάσγανον ἥρως
IL.23,825	σὺν κολεῷ τε φέρων καὶ ἐϋτμήτῳ τελαμῶνι.
IL.23,826	„αὐτὰρ Πηλεΐδης θῆκεν σόλον αὐτοχόωνον“
IL.23,827	ὃν πρὶν μὲν ῥίπτασκε μέγα σθένος Ἠετίωνος:
IL.23,828	ἀλλ' ἤτοι τὸν ἔπεφνε ποδάρκης δῖος Ἀχιλλεύς,
IL.23,829	τὸν δ' ἄγετ' ἐν νήεσσι σὺν ἄλλοισι κτεάτεσσι.
IL.23,830	στῆ δ' ὀρθὸς καὶ μῦθον ἐν Ἀργείοισιν ἔειπεν:
IL.23,831	ὄρνυσθ' οἳ καὶ τούτου ἀέθλου πειρήσεσθε.
IL.23,832	εἴ οἱ καὶ μάλα πολλὸν ἀπόπροθι πίονες ἀγροί,
IL.23,833	ἕξει μιν καὶ πέντε περιπλομένους ἐνιαυτοὺς
IL.23,834	χρεώμενος: οὐ μὲν γάρ οἱ ἀτεμβόμενός γε σιδήρου
IL.23,835	ποιμὴν οὐδ' ἀροτὴρ εἶσ' ἐς πόλιν, ἀλλὰ παρέξει.
IL.23,836	ὣς ἔφατ', ὦρτο δ' ἔπειτα μενεπτόλεμος Πολυποίτης,
IL.23,837	ἂν δὲ Λεοντῆος κρατερὸν μένος ἀντιθέοιο,
IL.23,838	ἂν δ' Αἴας Τελαμωνιάδης καὶ δῖος Ἐπειός.
IL.23,839	ἑξείης δ' ἵσταντο, σόλον δ' ἕλε δῖος Ἐπειός,
IL.23,840	ἧκε δὲ δινήσας: γέλασαν δ' ἐπὶ πάντες Ἀχαιοί.
IL.23,841	δεύτερος αὖτ' ἀφέηκε Λεοντεὺς ὄζος Ἄρηος:
IL.23,842	τὸ τρίτον αὖτ' ἔρριψε μέγας Τελαμώνιος Αἴας
IL.23,843	χειρὸς ἄπο στιβαρῆς, καὶ ὑπέρβαλε σήματα πάντων.
IL.23,844	ἀλλ' ὅτε δὴ σόλον εἷλε μενεπτόλεμος Πολυποίτης,
IL.23,845	„ὅσσόν τίς τ' ἔρριψε καλαύροπα βουκόλος ἀνήρ,“
IL.23,846	ἣ δέ θ' ἑλισσομένη πέτεται διὰ βοῦς ἀγελαίας,
IL.23,847	τόσσον παντὸς ἀγῶνος ὑπέρβαλε: τοὶ δὲ βόησαν.
IL.23,848	ἀνστάντες δ' ἕταροι Πολυποίταο κρατεροῖο
IL.23,849	νῆας ἔπι γλαφυρὰς ἔφερον βασιλῆος ἄεθλον.
IL.23,850	„αὐτὰρ ὃ τοξευτῇσι τίθει ἰόεντα σίδηρον,“
IL.23,851	„κὰδ δ' ἐτίθει δέκα μὲν πελέκεας, δέκα δ' ἡμιπέλεκκα,“
IL.23,852	ἱστὸν δ' ἔστησεν νηὸς κυανοπρῴροιο
IL.23,853	τηλοῦ ἐπὶ ψαμάθοις, ἐκ δὲ τρήρωνα πέλειαν
IL.23,854	λεπτῇ μηρίνθῳ δῆσεν ποδός, ἧς ἄρ' ἀνώγει
IL.23,855	„τοξεύειν: ὃς μέν κε βάλῃ τρήρωνα πέλειαν,“
IL.23,856	πάντας ἀειράμενος πελέκεας οἶκον δὲ φερέσθω:
IL.23,857	„ὃς δέ κε μηρίνθοιο τύχῃ ὄρνιθος ἁμαρτών,“
IL.23,858	ἥσσων γὰρ δὴ κεῖνος, ὃ δ' οἴσεται ἡμιπέλεκκα.
IL.23,859	ὣς ἔφατ', ὦρτο δ' ἔπειτα βίη Τεύκροιο ἄνακτος,
IL.23,860	ἂν δ' ἄρα Μηριόνης θεράπων ἐῢς Ἰδομενῆος.
IL.23,861	κλήρους δ' ἐν κυνέῃ χαλκήρεϊ πάλλον ἑλόντες,
IL.23,862	Τεῦκρος δὲ πρῶτος κλήρῳ λάχεν: αὐτίκα δ' ἰὸν
IL.23,863	„ἧκεν ἐπικρατέως, οὐδ' ἠπείλησεν ἄνακτι“
IL.23,864	ἀρνῶν πρωτογόνων ῥέξειν κλειτὴν ἑκατόμβην.
IL.23,865	ὄρνιθος μὲν ἅμαρτε: μέγηρε γάρ οἱ τό γ' Ἀπόλλων:
IL.23,866	αὐτὰρ ὃ μήρινθον βάλε πὰρ πόδα, τῇ δέδετ' ὄρνις:
IL.23,867	ἀντικρὺ δ' ἀπὸ μήρινθον τάμε πικρὸς ὀϊστός.
IL.23,868	ἣ μὲν ἔπειτ' ἤϊξε πρὸς οὐρανόν, ἣ δὲ παρείθη
IL.23,869	μήρινθος ποτὶ γαῖαν: ἀτὰρ κελάδησαν Ἀχαιοί.
IL.23,870	„σπερχόμενος δ' ἄρα Μηριόνης ἐξείρυσε χειρὸσ“
IL.23,871	τόξον: ἀτὰρ δὴ ὀϊστὸν ἔχεν πάλαι, ὡς ἴθυνεν.
IL.23,872	αὐτίκα δ' ἠπείλησεν ἑκηβόλῳ Ἀπόλλωνι
IL.23,873	ἀρνῶν πρωτογόνων ῥέξειν κλειτὴν ἑκατόμβην.
IL.23,874	ὕψι δ' ὑπὸ νεφέων εἶδε τρήρωνα πέλειαν:
IL.23,875	τῇ ῥ' ὅ γε δινεύουσαν ὑπὸ πτέρυγος βάλε μέσσην,
IL.23,876	ἀντικρὺ δὲ διῆλθε βέλος: τὸ μὲν ἂψ ἐπὶ γαίῃ
IL.23,877	πρόσθεν Μηριόναο πάγη ποδός: αὐτὰρ ἣ ὄρνις
IL.23,878	ἱστῷ ἐφεζομένη νηὸς κυανοπρῴροιο
IL.23,879	αὐχέν' ἀπεκρέμασεν, σὺν δὲ πτερὰ πυκνὰ λίασθεν.
IL.23,880	„ὠκὺς δ' ἐκ μελέων θυμὸς πτάτο, τῆλε δ' ἀπ' αὐτοῦ“
IL.23,881	κάππεσε: λαοὶ δ' αὖ θηεῦντό τε θάμβησάν τε.
IL.23,882	„ἂν δ' ἄρα Μηριόνης πελέκεας δέκα πάντας ἄειρε,“
IL.23,883	Τεῦκρος δ' ἡμιπέλεκκα φέρεν κοίλας ἐπὶ νῆας.
IL.23,884	αὐτὰρ Πηλεΐδης κατὰ μὲν δολιχόσκιον ἔγχος,
IL.23,885	κὰδ δὲ λέβητ' ἄπυρον βοὸς ἄξιον ἀνθεμόεντα
IL.23,886	„θῆκ' ἐς ἀγῶνα φέρων: καί ῥ' ἥμονες ἄνδρες ἀνέσταν:“
IL.23,887	ἂν μὲν ἄρ' Ἀτρεΐδης εὐρὺ κρείων Ἀγαμέμνων,
IL.23,888	ἂν δ' ἄρα Μηριόνης, θεράπων ἐῢς Ἰδομενῆος.
IL.23,889	τοῖσι δὲ καὶ μετέειπε ποδάρκης δῖος Ἀχιλλεύς:
IL.23,890	Ἀτρεΐδη: ἴδμεν γὰρ ὅσον προβέβηκας ἁπάντων
IL.23,891	„ἠδ' ὅσσον δυνάμει τε καὶ ἥμασιν ἔπλευ ἄριστος:“
IL.23,892	ἀλλὰ σὺ μὲν τόδ' ἄεθλον ἔχων κοίλας ἐπὶ νῆας
IL.23,893	ἔρχευ, ἀτὰρ δόρυ Μηριόνῃ ἥρωϊ πόρωμεν,
IL.23,894	εἰ σύ γε σῷ θυμῷ ἐθέλοις: κέλομαι γὰρ ἔγωγε.
IL.23,895	ὣς ἔφατ', οὐδ' ἀπίθησεν ἄναξ ἀνδρῶν Ἀγαμέμνων:
IL.23,896	δῶκε δὲ Μηριόνῃ δόρυ χάλκεον: αὐτὰρ ὅ γ' ἥρως
IL.23,897	Ταλθυβίῳ κήρυκι δίδου περικαλλὲς ἄεθλον.
IL.24,1	Λῦτο δ' ἀγών, λαοὶ δὲ θοὰς ἐπὶ νῆας ἕκαστοι
IL.24,2	ἐσκίδναντ' ἰέναι. τοὶ μὲν δόρποιο μέδοντο
IL.24,3	ὕπνου τε γλυκεροῦ ταρπήμεναι: αὐτὰρ Ἀχιλλεὺς
IL.24,4	κλαῖε φίλου ἑτάρου μεμνημένος, οὐδέ μιν ὕπνος
IL.24,5	ᾕρει πανδαμάτωρ, ἀλλ' ἐστρέφετ' ἔνθα καὶ ἔνθα
IL.24,6	Πατρόκλου ποθέων ἀνδροτῆτά τε καὶ μένος ἠΰ,
IL.24,7	ἠδ' ὁπόσα τολύπευσε σὺν αὐτῷ καὶ πάθεν ἄλγεα
IL.24,8	ἀνδρῶν τε πτολέμους ἀλεγεινά τε κύματα πείρων:
IL.24,9	τῶν μιμνησκόμενος θαλερὸν κατὰ δάκρυον εἶβεν,
IL.24,10	ἄλλοτ' ἐπὶ πλευρὰς κατακείμενος, ἄλλοτε δ' αὖτε
IL.24,11	ὕπτιος, ἄλλοτε δὲ πρηνής: τοτὲ δ' ὀρθὸς ἀναστὰς
IL.24,12	δινεύεσκ' ἀλύων παρὰ θῖν' ἁλός: οὐδέ μιν ἠὼς
IL.24,13	φαινομένη λήθεσκεν ὑπεὶρ ἅλα τ' ἠϊόνας τε.
IL.24,14	ἀλλ' ὅ γ' ἐπεὶ ζεύξειεν ὑφ' ἅρμασιν ὠκέας ἵππους,
IL.24,15	„Ἕκτορα δ' ἕλκεσθαι δησάσκετο δίφρου ὄπισθεν,“
IL.24,16	τρὶς δ' ἐρύσας περὶ σῆμα Μενοιτιάδαο θανόντος
IL.24,17	„αὖτις ἐνὶ κλισίῃ παυέσκετο, τὸν δέ τ' ἔασκεν“
IL.24,18	„ἐν κόνι ἐκτανύσας προπρηνέα: τοῖο δ' Ἀπόλλων“
IL.24,19	πᾶσαν ἀεικείην ἄπεχε χροῒ φῶτ' ἐλεαίρων
IL.24,20	καὶ τεθνηότα περ: περὶ δ' αἰγίδι πάντα κάλυπτε
IL.24,21	χρυσείῃ, ἵνα μή μιν ἀποδρύφοι ἑλκυστάζων.
IL.24,22	ὣς ὃ μὲν Ἕκτορα δῖον ἀείκιζεν μενεαίνων:
IL.24,23	τὸν δ' ἐλεαίρεσκον μάκαρες θεοὶ εἰσορόωντες,
IL.24,24	κλέψαι δ' ὀτρύνεσκον ἐΰσκοπον Ἀργειφόντην.
IL.24,25	ἔνθ' ἄλλοις μὲν πᾶσιν ἑήνδανεν, οὐδέ ποθ' Ἥρῃ
IL.24,26	οὐδὲ Ποσειδάων' οὐδὲ γλαυκώπιδι κούρῃ,
IL.24,27	ἀλλ' ἔχον ὥς σφιν πρῶτον ἀπήχθετο Ἴλιος ἱρὴ
IL.24,28	καὶ Πρίαμος καὶ λαὸς Ἀλεξάνδρου ἕνεκ' ἄτης,
IL.24,29	ὃς νείκεσσε θεὰς ὅτε οἱ μέσσαυλον ἵκοντο,
IL.24,30	τὴν δ' ᾔνησ' ἥ οἱ πόρε μαχλοσύνην ἀλεγεινήν.
IL.24,31	ἀλλ' ὅτε δή ῥ' ἐκ τοῖο δυωδεκάτη γένετ' ἠώς,
IL.24,32	καὶ τότ' ἄρ' ἀθανάτοισι μετηύδα Φοῖβος Ἀπόλλων:
IL.24,33	σχέτλιοί ἐστε θεοί, δηλήμονες: οὔ νύ ποθ' ὑμῖν
IL.24,34	Ἕκτωρ μηρί' ἔκηε βοῶν αἰγῶν τε τελείων;
IL.24,35	τὸν νῦν οὐκ ἔτλητε νέκυν περ ἐόντα σαῶσαι
IL.24,36	ᾗ τ' ἀλόχῳ ἰδέειν καὶ μητέρι καὶ τέκεϊ ᾧ
IL.24,37	καὶ πατέρι Πριάμῳ λαοῖσί τε, τοί κέ μιν ὦκα
IL.24,38	„ἐν πυρὶ κήαιεν καὶ ἐπὶ κτέρεα κτερίσαιεν.“
IL.24,39	ἀλλ' ὀλοῷ Ἀχιλῆϊ θεοὶ βούλεσθ' ἐπαρήγειν,
IL.24,40	ᾧ οὔτ' ἂρ φρένες εἰσὶν ἐναίσιμοι οὔτε νόημα
IL.24,41	γναμπτὸν ἐνὶ στήθεσσι, λέων δ' ὣς ἄγρια οἶδεν,
IL.24,42	ὅς τ' ἐπεὶ ἂρ μεγάλῃ τε βίῃ καὶ ἀγήνορι θυμῷ
IL.24,43	εἴξας εἶσ' ἐπὶ μῆλα βροτῶν ἵνα δαῖτα λάβῃσιν:
IL.24,44	ὣς Ἀχιλεὺς ἔλεον μὲν ἀπώλεσεν, οὐδέ οἱ αἰδὼς
IL.24,45	γίγνεται, ἥ τ' ἄνδρας μέγα σίνεται ἠδ' ὀνίνησι.
IL.24,46	„μέλλει μέν πού τις καὶ φίλτερον ἄλλον ὀλέσσαι“
IL.24,47	„ἠὲ κασίγνητον ὁμογάστριον ἠὲ καὶ υἱόν:“
IL.24,48	ἀλλ' ἤτοι κλαύσας καὶ ὀδυράμενος μεθέηκε:
IL.24,49	τλητὸν γὰρ Μοῖραι θυμὸν θέσαν ἀνθρώποισιν.
IL.24,50	αὐτὰρ ὅ γ' Ἕκτορα δῖον, ἐπεὶ φίλον ἦτορ ἀπηύρα,
IL.24,51	ἵππων ἐξάπτων περὶ σῆμ' ἑτάροιο φίλοιο
IL.24,52	ἕλκει: οὐ μήν οἱ τό γε κάλλιον οὐδέ τ' ἄμεινον.
IL.24,53	μὴ ἀγαθῷ περ ἐόντι νεμεσσηθέωμέν οἱ ἡμεῖς:
IL.24,54	„κωφὴν γὰρ δὴ γαῖαν ἀεικίζει μενεαίνων.“
IL.24,55	τὸν δὲ χολωσαμένη προσέφη λευκώλενος Ἥρη:
IL.24,56	εἴη κεν καὶ τοῦτο τεὸν ἔπος ἀργυρότοξε
IL.24,57	εἰ δὴ ὁμὴν Ἀχιλῆϊ καὶ Ἕκτορι θήσετε τιμήν.
IL.24,58	„Ἕκτωρ μὲν θνητός τε γυναῖκά τε θήσατο μαζόν:“
IL.24,59	αὐτὰρ Ἀχιλλεύς ἐστι θεᾶς γόνος, ἣν ἐγὼ αὐτὴ
IL.24,60	θρέψά τε καὶ ἀτίτηλα καὶ ἀνδρὶ πόρον παράκοιτιν
IL.24,61	Πηλέϊ, ὃς περὶ κῆρι φίλος γένετ' ἀθανάτοισι.
IL.24,62	πάντες δ' ἀντιάασθε θεοὶ γάμου: ἐν δὲ σὺ τοῖσι
IL.24,63	δαίνυ' ἔχων φόρμιγγα κακῶν ἕταρ', αἰὲν ἄπιστε.
IL.24,64	τὴν δ' ἀπαμειβόμενος προσέφη νεφεληγερέτα Ζεύς:
IL.24,65	Ἥρη μὴ δὴ πάμπαν ἀποσκύδμαινε θεοῖσιν:
IL.24,66	οὐ μὲν γὰρ τιμή γε μί' ἔσσεται: ἀλλὰ καὶ Ἕκτωρ
IL.24,67	φίλτατος ἔσκε θεοῖσι βροτῶν οἳ ἐν Ἰλίῳ εἰσίν:
IL.24,68	ὣς γὰρ ἔμοιγ', ἐπεὶ οὔ τι φίλων ἡμάρτανε δώρων.
IL.24,69	οὐ γάρ μοί ποτε βωμὸς ἐδεύετο δαιτὸς ἐΐσης
IL.24,70	λοιβῆς τε κνίσης τε: τὸ γὰρ λάχομεν γέρας ἡμεῖς.
IL.24,71	ἀλλ' ἤτοι κλέψαι μὲν ἐάσομεν, οὐδέ πῃ ἔστι,
IL.24,72	λάθρῃ Ἀχιλλῆος θρασὺν Ἕκτορα: ἦ γάρ οἱ αἰεὶ
IL.24,73	μήτηρ παρμέμβλωκεν ὁμῶς νύκτάς τε καὶ ἦμαρ.
IL.24,74	„ἀλλ' εἴ τις καλέσειε θεῶν Θέτιν ἆσσον ἐμεῖο,“
IL.24,75	ὄφρά τί οἱ εἴπω πυκινὸν ἔπος, ὥς κεν Ἀχιλλεὺς
IL.24,76	δώρων ἐκ Πριάμοιο λάχῃ ἀπό θ' Ἕκτορα λύσῃ.
IL.24,77	„ὣς ἔφατ', ὦρτο δὲ Ἶρις ἀελλόπος ἀγγελέουσα,“
IL.24,78	„μεσσηγὺς δὲ Σάμου τε καὶ Ἴμβρου παιπαλοέσσησ“
IL.24,79	ἔνθορε μείλανι πόντῳ: ἐπεστονάχησε δὲ λίμνη.
IL.24,80	ἣ δὲ μολυβδαίνῃ ἰκέλη ἐς βυσσὸν ὄρουσεν,
IL.24,81	ἥ τε κατ' ἀγραύλοιο βοὸς κέρας ἐμβεβαυῖα
IL.24,82	ἔρχεται ὠμηστῇσιν ἐπ' ἰχθύσι κῆρα φέρουσα.
IL.24,83	εὗρε δ' ἐνὶ σπῆϊ γλαφυρῷ Θέτιν, ἀμφὶ δ' ἄρ' ἄλλαι
IL.24,84	εἵαθ' ὁμηγερέες ἅλιαι θεαί: ἣ δ' ἐνὶ μέσσῃς
IL.24,85	κλαῖε μόρον οὗ παιδὸς ἀμύμονος, ὅς οἱ ἔμελλε
IL.24,86	φθίσεσθ' ἐν Τροίῃ ἐριβώλακι τηλόθι πάτρης.
IL.24,87	ἀγχοῦ δ' ἱσταμένη προσέφη πόδας ὠκέα Ἶρις:
IL.24,88	ὄρσο Θέτι: καλέει Ζεὺς ἄφθιτα μήδεα εἰδώς.
IL.24,89	τὴν δ' ἠμείβετ' ἔπειτα θεὰ Θέτις ἀργυρόπεζα:
IL.24,90	τίπτέ με κεῖνος ἄνωγε μέγας θεός; αἰδέομαι δὲ
IL.24,91	μίσγεσθ' ἀθανάτοισιν, ἔχω δ' ἄχε' ἄκριτα θυμῷ.
IL.24,92	εἶμι μέν, οὐδ' ἅλιον ἔπος ἔσσεται ὅττί κεν εἴπῃ.
IL.24,93	ὣς ἄρα φωνήσασα κάλυμμ' ἕλε δῖα θεάων
IL.24,94	κυάνεον, τοῦ δ' οὔ τι μελάντερον ἔπλετο ἔσθος.
IL.24,95	βῆ δ' ἰέναι, πρόσθεν δὲ ποδήνεμος ὠκέα Ἶρις
IL.24,96	ἡγεῖτ': ἀμφὶ δ' ἄρα σφι λιάζετο κῦμα θαλάσσης.
IL.24,97	ἀκτὴν δ' ἐξαναβᾶσαι ἐς οὐρανὸν ἀϊχθήτην,
IL.24,98	εὗρον δ' εὐρύοπα Κρονίδην, περὶ δ' ἄλλοι ἅπαντες
IL.24,99	εἵαθ' ὁμηγερέες μάκαρες θεοὶ αἰὲν ἐόντες.
IL.24,100	„ἣ δ' ἄρα πὰρ Διὶ πατρὶ καθέζετο, εἶξε δ' Ἀθήνη.“
IL.24,101	Ἥρη δὲ χρύσεον καλὸν δέπας ἐν χερὶ θῆκε
IL.24,102	καί ῥ' εὔφρην' ἐπέεσσι: Θέτις δ' ὤρεξε πιοῦσα.
IL.24,103	τοῖσι δὲ μύθων ἦρχε πατὴρ ἀνδρῶν τε θεῶν τε:
IL.24,104	„ἤλυθες Οὔλυμπον δὲ θεὰ Θέτι κηδομένη περ,“
IL.24,105	πένθος ἄλαστον ἔχουσα μετὰ φρεσίν: οἶδα καὶ αὐτός:
IL.24,106	ἀλλὰ καὶ ὧς ἐρέω τοῦ σ' εἵνεκα δεῦρο κάλεσσα.
IL.24,107	ἐννῆμαρ δὴ νεῖκος ἐν ἀθανάτοισιν ὄρωρεν
IL.24,108	„Ἕκτορος ἀμφὶ νέκυι καὶ Ἀχιλλῆϊ πτολιπόρθῳ:“
IL.24,109	„κλέψαι δ' ὀτρύνουσιν ἐΰσκοπον Ἀργειφόντην:“
IL.24,110	„αὐτὰρ ἐγὼ τόδε κῦδος Ἀχιλλῆϊ προτιάπτω“
IL.24,111	αἰδῶ καὶ φιλότητα τεὴν μετόπισθε φυλάσσων.
IL.24,112	αἶψα μάλ' ἐς στρατὸν ἐλθὲ καὶ υἱέϊ σῷ ἐπίτειλον:
IL.24,113	σκύζεσθαί οἱ εἰπὲ θεούς, ἐμὲ δ' ἔξοχα πάντων
IL.24,114	ἀθανάτων κεχολῶσθαι, ὅτι φρεσὶ μαινομένῃσιν
IL.24,115	Ἕκτορ' ἔχει παρὰ νηυσὶ κορωνίσιν οὐδ' ἀπέλυσεν,
IL.24,116	αἴ κέν πως ἐμέ τε δείσῃ ἀπό θ' Ἕκτορα λύσῃ.
IL.24,117	αὐτὰρ ἐγὼ Πριάμῳ μεγαλήτορι Ἶριν ἐφήσω
IL.24,118	λύσασθαι φίλον υἱὸν ἰόντ' ἐπὶ νῆας Ἀχαιῶν,
IL.24,119	δῶρα δ' Ἀχιλλῆϊ φερέμεν, τά κε θυμὸν ἰήνῃ.
IL.24,120	ὣς ἔφατ', οὐδ' ἀπίθησε θεὰ Θέτις ἀργυρόπεζα,
IL.24,121	„βῆ δὲ κατ' Οὐλύμποιο καρήνων ἀΐξασα,“
IL.24,122	ἷξεν δ' ἐς κλισίην οὗ υἱέος: ἔνθ' ἄρα τόν γε
IL.24,123	εὗρ' ἁδινὰ στενάχοντα: φίλοι δ' ἀμφ' αὐτὸν ἑταῖροι
IL.24,124	„ἐσσυμένως ἐπένοντο καὶ ἐντύνοντο ἄριστον:“
IL.24,125	τοῖσι δ' ὄϊς λάσιος μέγας ἐν κλισίῃ ἱέρευτο.
IL.24,126	ἣ δὲ μάλ' ἄγχ' αὐτοῖο καθέζετο πότνια μήτηρ,
IL.24,127	χειρί τέ μιν κατέρεξεν ἔπος τ' ἔφατ' ἔκ τ' ὀνόμαζε:
IL.24,128	τέκνον ἐμὸν τέο μέχρις ὀδυρόμενος καὶ ἀχεύων
IL.24,129	σὴν ἔδεαι κραδίην μεμνημένος οὔτέ τι σίτου
IL.24,130	οὔτ' εὐνῆς; ἀγαθὸν δὲ γυναικί περ ἐν φιλότητι
IL.24,131	μίσγεσθ': οὐ γάρ μοι δηρὸν βέῃ, ἀλλά τοι ἤδη
IL.24,132	ἄγχι παρέστηκεν θάνατος καὶ μοῖρα κραταιή.
IL.24,133	ἀλλ' ἐμέθεν ξύνες ὦκα, Διὸς δέ τοι ἄγγελός εἰμι:
IL.24,134	„σκύζεσθαι σοί φησι θεούς, ἑὲ δ' ἔξοχα πάντων“
IL.24,135	ἀθανάτων κεχολῶσθαι, ὅτι φρεσὶ μαινομένῃσιν
IL.24,136	Ἕκτορ' ἔχεις παρὰ νηυσὶ κορωνίσιν οὐδ' ἀπέλυσας.
IL.24,137	ἀλλ' ἄγε δὴ λῦσον, νεκροῖο δὲ δέξαι ἄποινα.
IL.24,138	τὴν δ' ἀπαμειβόμενος προσέφη πόδας ὠκὺς Ἀχιλλεύς:
IL.24,139	τῇδ' εἴη: ὃς ἄποινα φέροι καὶ νεκρὸν ἄγοιτο,
IL.24,140	εἰ δὴ πρόφρονι θυμῷ Ὀλύμπιος αὐτὸς ἀνώγει.
IL.24,141	„ὣς οἵ γ' ἐν νηῶν ἀγύρει μήτηρ τε καὶ υἱὸσ“
IL.24,142	πολλὰ πρὸς ἀλλήλους ἔπεα πτερόεντ' ἀγόρευον.
IL.24,143	„Ἶριν δ' ὄτρυνε Κρονίδης εἰς Ἴλιον ἱρήν:“
IL.24,144	„βάσκ' ἴθι Ἶρι ταχεῖα λιποῦσ' ἕδος Οὐλύμποιο“
IL.24,145	„ἄγγειλον Πριάμῳ μεγαλήτορι Ἴλιον εἴσω“
IL.24,146	λύσασθαι φίλον υἱὸν ἰόντ' ἐπὶ νῆας Ἀχαιῶν,
IL.24,147	δῶρα δ' Ἀχιλλῆϊ φερέμεν τά κε θυμὸν ἰήνῃ
IL.24,148	οἶον, μὴ δέ τις ἄλλος ἅμα Τρώων ἴτω ἀνήρ.
IL.24,149	κῆρύξ τίς οἱ ἕποιτο γεραίτερος, ὅς κ' ἰθύνοι
IL.24,150	ἡμιόνους καὶ ἄμαξαν ἐΰτροχον, ἠδὲ καὶ αὖτις
IL.24,151	„νεκρὸν ἄγοι προτὶ ἄστυ, τὸν ἔκτανε δῖος Ἀχιλλεύς.“
IL.24,152	μὴ δέ τί οἱ θάνατος μελέτω φρεσὶ μὴ δέ τι τάρβος:
IL.24,153	τοῖον γάρ οἱ πομπὸν ὀπάσσομεν Ἀργειφόντην,
IL.24,154	ὃς ἄξει εἷός κεν ἄγων Ἀχιλῆϊ πελάσσῃ.
IL.24,155	αὐτὰρ ἐπὴν ἀγάγῃσιν ἔσω κλισίην Ἀχιλῆος,
IL.24,156	οὔτ' αὐτὸς κτενέει ἀπό τ' ἄλλους πάντας ἐρύξει:
IL.24,157	οὔτε γάρ ἐστ' ἄφρων οὔτ' ἄσκοπος οὔτ' ἀλιτήμων,
IL.24,158	ἀλλὰ μάλ' ἐνδυκέως ἱκέτεω πεφιδήσεται ἀνδρός.
IL.24,159	ὣς ἔφατ', ὦρτο δὲ Ἶρις ἀελλόπος ἀγγελέουσα.
IL.24,160	ἷξεν δ' ἐς Πριάμοιο, κίχεν δ' ἐνοπήν τε γόον τε.
IL.24,161	παῖδες μὲν πατέρ' ἀμφὶ καθήμενοι ἔνδοθεν αὐλῆς
IL.24,162	δάκρυσιν εἵματ' ἔφυρον, ὃ δ' ἐν μέσσοισι γεραιὸς
IL.24,163	„ἐντυπὰς ἐν χλαίνῃ κεκαλυμμένος: ἀμφὶ δὲ πολλὴ“
IL.24,164	„κόπρος ἔην κεφαλῇ τε καὶ αὐχένι τοῖο γέροντοσ“
IL.24,165	τήν ῥα κυλινδόμενος καταμήσατο χερσὶν ἑῇσι.
IL.24,166	θυγατέρες δ' ἀνὰ δώματ' ἰδὲ νυοὶ ὠδύροντο
IL.24,167	τῶν μιμνησκόμεναι οἳ δὴ πολέες τε καὶ ἐσθλοὶ
IL.24,168	χερσὶν ὑπ' Ἀργείων κέατο ψυχὰς ὀλέσαντες.
IL.24,169	στῆ δὲ παρὰ Πρίαμον Διὸς ἄγγελος, ἠδὲ προσηύδα
IL.24,170	τυτθὸν φθεγξαμένη: τὸν δὲ τρόμος ἔλλαβε γυῖα:
IL.24,171	θάρσει Δαρδανίδη Πρίαμε φρεσί, μὴ δέ τι τάρβει:
IL.24,172	„οὐ μὲν γάρ τοι ἐγὼ κακὸν ὀσσομένη τόδ' ἱκάνω“
IL.24,173	ἀλλ' ἀγαθὰ φρονέουσα: Διὸς δέ τοι ἄγγελός εἰμι,
IL.24,174	ὅς σευ ἄνευθεν ἐὼν μέγα κήδεται ἠδ' ἐλεαίρει.
IL.24,175	λύσασθαί σ' ἐκέλευσεν Ὀλύμπιος Ἕκτορα δῖον,
IL.24,176	δῶρα δ' Ἀχιλλῆϊ φερέμεν τά κε θυμὸν ἰήνῃ
IL.24,177	οἶον, μὴ δέ τις ἄλλος ἅμα Τρώων ἴτω ἀνήρ.
IL.24,178	κῆρύξ τίς τοι ἕποιτο γεραίτερος, ὅς κ' ἰθύνοι
IL.24,179	ἡμιόνους καὶ ἄμαξαν ἐΰτροχον, ἠδὲ καὶ αὖτις
IL.24,180	„νεκρὸν ἄγοι προτὶ ἄστυ, τὸν ἔκτανε δῖος Ἀχιλλεύς.“
IL.24,181	μὴ δέ τί τοι θάνατος μελέτω φρεσὶ μηδέ τι τάρβος:
IL.24,182	τοῖος γάρ τοι πομπὸς ἅμ' ἕψεται Ἀργειφόντης,
IL.24,183	ὅς σ' ἄξει εἷός κεν ἄγων Ἀχιλῆϊ πελάσσῃ.
IL.24,184	„αὐτὰρ ἐπὴν ἀγάγῃσιν ἔσω κλισίην Ἀχιλῆος,“
IL.24,185	οὔτ' αὐτὸς κτενέει ἀπό τ' ἄλλους πάντας ἐρύξει:
IL.24,186	οὔτε γάρ ἔστ' ἄφρων οὔτ' ἄσκοπος οὔτ' ἀλιτήμων,
IL.24,187	ἀλλὰ μάλ' ἐνδυκέως ἱκέτεω πεφιδήσεται ἀνδρός.
IL.24,188	ἣ μὲν ἄρ' ὣς εἰποῦσ' ἀπέβη πόδας ὠκέα Ἶρις,
IL.24,189	αὐτὰρ ὅ γ' υἷας ἄμαξαν ἐΰτροχον ἡμιονείην
IL.24,190	ὁπλίσαι ἠνώγει, πείρινθα δὲ δῆσαι ἐπ' αὐτῆς.
IL.24,191	αὐτὸς δ' ἐς θάλαμον κατεβήσετο κηώεντα
IL.24,192	κέδρινον ὑψόροφον, ὃς γλήνεα πολλὰ κεχάνδει:
IL.24,193	ἐς δ' ἄλοχον Ἑκάβην ἐκαλέσσατο φώνησέν τε:
IL.24,194	δαιμονίη Διόθεν μοι Ὀλύμπιος ἄγγελος ἦλθε
IL.24,195	λύσασθαι φίλον υἱὸν ἰόντ' ἐπὶ νῆας Ἀχαιῶν,
IL.24,196	δῶρα δ' Ἀχιλλῆϊ φερέμεν τά κε θυμὸν ἰήνῃ.
IL.24,197	ἀλλ' ἄγε μοι τόδε εἰπὲ τί τοι φρεσὶν εἴδεται εἶναι;
IL.24,198	αἰνῶς γάρ μ' αὐτόν γε μένος καὶ θυμὸς ἄνωγε
IL.24,199	κεῖσ' ἰέναι ἐπὶ νῆας ἔσω στρατὸν εὐρὺν Ἀχαιῶν.
IL.24,200	ὣς φάτο, κώκυσεν δὲ γυνὴ καὶ ἀμείβετο μύθῳ:
IL.24,201	ὤ μοι πῇ δή τοι φρένες οἴχονθ', ᾗς τὸ πάρος περ
IL.24,202	ἔκλε' ἐπ' ἀνθρώπους ξείνους ἠδ' οἷσιν ἀνάσσεις;
IL.24,203	πῶς ἐθέλεις ἐπὶ νῆας Ἀχαιῶν ἐλθέμεν οἶος
IL.24,204	ἀνδρὸς ἐς ὀφθαλμοὺς ὅς τοι πολέας τε καὶ ἐσθλοὺς
IL.24,205	„υἱέας ἐξενάριξε: σιδήρειόν νύ τοι ἦτορ.“
IL.24,206	εἰ γάρ σ' αἱρήσει καὶ ἐσόψεται ὀφθαλμοῖσιν
IL.24,207	ὠμηστὴς καὶ ἄπιστος ἀνὴρ ὅ γε οὔ σ' ἐλεήσει,
IL.24,208	„οὐδέ τί σ' αἰδέσεται. νῦν δὲ κλαίωμεν ἄνευθεν“
IL.24,209	ἥμενοι ἐν μεγάρῳ: τῷ δ' ὥς ποθι Μοῖρα κραταιὴ
IL.24,210	γιγνομένῳ ἐπένησε λίνῳ, ὅτε μιν τέκον αὐτή,
IL.24,211	ἀργίποδας κύνας ἆσαι ἑῶν ἀπάνευθε τοκήων
IL.24,212	ἀνδρὶ πάρα κρατερῷ, τοῦ ἐγὼ μέσον ἧπαρ ἔχοιμι
IL.24,213	ἐσθέμεναι προσφῦσα: τότ' ἄντιτα ἔργα γένοιτο
IL.24,214	παιδὸς ἐμοῦ, ἐπεὶ οὔ ἑ κακιζόμενόν γε κατέκτα,
IL.24,215	„ἀλλὰ πρὸ Τρώων καὶ Τρωϊάδων βαθυκόλπων“
IL.24,216	ἑσταότ' οὔτε φόβου μεμνημένον οὔτ' ἀλεωρῆς.
IL.24,217	τὴν δ' αὖτε προσέειπε γέρων Πρίαμος θεοειδής:
IL.24,218	μή μ' ἐθέλοντ' ἰέναι κατερύκανε, μὴ δέ μοι αὐτὴ
IL.24,219	ὄρνις ἐνὶ μεγάροισι κακὸς πέλευ: οὐδέ με πείσεις.
IL.24,220	εἰ μὲν γάρ τίς μ' ἄλλος ἐπιχθονίων ἐκέλευεν,
IL.24,221	„ἢ οἳ μάντιές εἰσι θυοσκόοι ἢ ἱερῆες,“
IL.24,222	ψεῦδός κεν φαῖμεν καὶ νοσφιζοίμεθα μᾶλλον:
IL.24,223	νῦν δ', αὐτὸς γὰρ ἄκουσα θεοῦ καὶ ἐσέδρακον ἄντην,
IL.24,224	εἶμι καὶ οὐχ ἅλιον ἔπος ἔσσεται. εἰ δέ μοι αἶσα
IL.24,225	τεθνάμεναι παρὰ νηυσὶν Ἀχαιῶν χαλκοχιτώνων
IL.24,226	βούλομαι: αὐτίκα γάρ με κατακτείνειεν Ἀχιλλεὺς
IL.24,227	ἀγκὰς ἑλόντ' ἐμὸν υἱόν, ἐπὴν γόου ἐξ ἔρον εἵην.
IL.24,228	„ἦ καὶ φωριαμῶν ἐπιθήματα κάλ' ἀνέῳγεν:“
IL.24,229	„ἔνθεν δώδεκα μὲν περικαλλέας ἔξελε πέπλους,“
IL.24,230	δώδεκα δ' ἁπλοΐδας χλαίνας, τόσσους δὲ τάπητας,
IL.24,231	τόσσα δὲ φάρεα λευκά, τόσους δ' ἐπὶ τοῖσι χιτῶνας.
IL.24,232	„χρυσοῦ δὲ στήσας ἔφερεν δέκα πάντα τάλαντα,“
IL.24,233	ἐκ δὲ δύ' αἴθωνας τρίποδας, πίσυρας δὲ λέβητας,
IL.24,234	ἐκ δὲ δέπας περικαλλές, ὅ οἱ Θρῇκες πόρον ἄνδρες
IL.24,235	ἐξεσίην ἐλθόντι μέγα κτέρας: οὐδέ νυ τοῦ περ
IL.24,236	φείσατ' ἐνὶ μεγάροις ὃ γέρων, περὶ δ' ἤθελε θυμῷ
IL.24,237	λύσασθαι φίλον υἱόν. ὃ δὲ Τρῶας μὲν ἅπαντας
IL.24,238	αἰθούσης ἀπέεργεν ἔπεσσ' αἰσχροῖσιν ἐνίσσων:
IL.24,239	ἔρρετε λωβητῆρες ἐλεγχέες: οὔ νυ καὶ ὑμῖν
IL.24,240	οἴκοι ἔνεστι γόος, ὅτι μ' ἤλθετε κηδήσοντες;
IL.24,241	„ἦ ὀνόσασθ' ὅτι μοι Κρονίδης Ζεὺς ἄλγε' ἔδωκε“
IL.24,242	παῖδ' ὀλέσαι τὸν ἄριστον; ἀτὰρ γνώσεσθε καὶ ὔμμες:
IL.24,243	ῥηΐτεροι γὰρ μᾶλλον Ἀχαιοῖσιν δὴ ἔσεσθε
IL.24,244	κείνου τεθνηῶτος ἐναιρέμεν. αὐτὰρ ἔγωγε
IL.24,245	πρὶν ἀλαπαζομένην τε πόλιν κεραϊζομένην τε
IL.24,246	ὀφθαλμοῖσιν ἰδεῖν βαίην δόμον Ἄϊδος εἴσω.
IL.24,247	ἦ καὶ σκηπανίῳ δίεπ' ἀνέρας: οἳ δ' ἴσαν ἔξω
IL.24,248	σπερχομένοιο γέροντος: ὃ δ' υἱάσιν οἷσιν ὁμόκλα
IL.24,249	νεικείων Ἕλενόν τε Πάριν τ' Ἀγάθωνά τε δῖον
IL.24,250	Πάμμονά τ' Ἀντίφονόν τε βοὴν ἀγαθόν τε Πολίτην
IL.24,251	„Δηΐφοβόν τε καὶ Ἱππόθοον καὶ δῖον Ἀγαυόν:“
IL.24,252	ἐννέα τοῖς ὃ γεραιὸς ὁμοκλήσας ἐκέλευε:
IL.24,253	„σπεύσατέ μοι κακὰ τέκνα κατηφόνες: αἴθ' ἅμα πάντεσ“
IL.24,254	Ἕκτορος ὠφέλετ' ἀντὶ θοῇς ἐπὶ νηυσὶ πεφάσθαι.
IL.24,255	ὤ μοι ἐγὼ πανάποτμος, ἐπεὶ τέκον υἷας ἀρίστους
IL.24,256	Τροίῃ ἐν εὐρείῃ, τῶν δ' οὔ τινά φημι λελεῖφθαι,
IL.24,257	„Μήστορά τ' ἀντίθεον καὶ Τρωΐλον ἱππιοχάρμην“
IL.24,258	Ἕκτορά θ', ὃς θεὸς ἔσκε μετ' ἀνδράσιν, οὐδὲ ἐῴκει
IL.24,259	ἀνδρός γε θνητοῦ πάϊς ἔμμεναι ἀλλὰ θεοῖο.
IL.24,260	τοὺς μὲν ἀπώλεσ' Ἄρης, τὰ δ' ἐλέγχεα πάντα λέλειπται
IL.24,261	ψεῦσταί τ' ὀρχησταί τε χοροιτυπίῃσιν ἄριστοι
IL.24,262	ἀρνῶν ἠδ' ἐρίφων ἐπιδήμιοι ἁρπακτῆρες.
IL.24,263	οὐκ ἂν δή μοι ἄμαξαν ἐφοπλίσσαιτε τάχιστα,
IL.24,264	ταῦτά τε πάντ' ἐπιθεῖτε, ἵνα πρήσσωμεν ὁδοῖο;
IL.24,265	ὣς ἔφαθ', οἳ δ' ἄρα πατρὸς ὑποδείσαντες ὁμοκλὴν
IL.24,266	ἐκ μὲν ἄμαξαν ἄειραν ἐΰτροχον ἡμιονείην
IL.24,267	καλὴν πρωτοπαγέα, πείρινθα δὲ δῆσαν ἐπ' αὐτῆς,
IL.24,268	κὰδ δ' ἀπὸ πασσαλόφι ζυγὸν ᾕρεον ἡμιόνειον
IL.24,269	πύξινον ὀμφαλόεν εὖ οἰήκεσσιν ἀρηρός:
IL.24,270	ἐκ δ' ἔφερον ζυγόδεσμον ἅμα ζυγῷ ἐννεάπηχυ.
IL.24,271	καὶ τὸ μὲν εὖ κατέθηκαν ἐϋξέστῳ ἐπὶ ῥυμῷ
IL.24,272	„πέζῃ ἔπι πρώτῃ, ἐπὶ δὲ κρίκον ἕστορι βάλλον,“
IL.24,273	τρὶς δ' ἑκάτερθεν ἔδησαν ἐπ' ὀμφαλόν, αὐτὰρ ἔπειτα
IL.24,274	ἑξείης κατέδησαν, ὑπὸ γλωχῖνα δ' ἔκαμψαν.
IL.24,275	ἐκ θαλάμου δὲ φέροντες ἐϋξέστης ἐπ' ἀπήνης
IL.24,276	νήεον Ἑκτορέης κεφαλῆς ἀπερείσι' ἄποινα,
IL.24,277	ζεῦξαν δ' ἡμιόνους κρατερώνυχας ἐντεσιεργούς,
IL.24,278	τούς ῥά ποτε Πριάμῳ Μυσοὶ δόσαν ἀγλαὰ δῶρα.
IL.24,279	ἵππους δὲ Πριάμῳ ὕπαγον ζυγόν, οὓς ὃ γεραιὸς
IL.24,280	αὐτὸς ἔχων ἀτίταλλεν ἐϋξέστῃ ἐπὶ φάτνῃ.
IL.24,281	τὼ μὲν ζευγνύσθην ἐν δώμασιν ὑψηλοῖσι
IL.24,282	„κῆρυξ καὶ Πρίαμος πυκινὰ φρεσὶ μήδε' ἔχοντες:“
IL.24,283	ἀγχίμολον δέ σφ' ἦλθ' Ἑκάβη τετιηότι θυμῷ
IL.24,284	οἶνον ἔχουσ' ἐν χειρὶ μελίφρονα δεξιτερῆφι
IL.24,285	χρυσέῳ ἐν δέπαϊ, ὄφρα λείψαντε κιοίτην:
IL.24,286	στῆ δ' ἵππων προπάροιθεν ἔπος τ' ἔφατ' ἔκ τ' ὀνόμαζε:
IL.24,287	τῆ σπεῖσον Διὶ πατρί, καὶ εὔχεο οἴκαδ' ἱκέσθαι
IL.24,288	ἂψ ἐκ δυσμενέων ἀνδρῶν, ἐπεὶ ἂρ σέ γε θυμὸς
IL.24,289	ὀτρύνει ἐπὶ νῆας ἐμεῖο μὲν οὐκ ἐθελούσης.
IL.24,290	ἀλλ' εὔχεο σύ γ' ἔπειτα κελαινεφέϊ Κρονίωνι
IL.24,291	Ἰδαίῳ, ὅς τε Τροίην κατὰ πᾶσαν ὁρᾶται,
IL.24,292	αἴτει δ' οἰωνὸν ταχὺν ἄγγελον, ὅς τέ οἱ αὐτῷ
IL.24,293	φίλτατος οἰωνῶν, καί εὑ κράτος ἐστὶ μέγιστον,
IL.24,294	δεξιόν, ὄφρά μιν αὐτὸς ἐν ὀφθαλμοῖσι νοήσας
IL.24,295	τῷ πίσυνος ἐπὶ νῆας ἴῃς Δαναῶν ταχυπώλων.
IL.24,296	εἰ δέ τοι οὐ δώσει ἑὸν ἄγγελον εὐρύοπα Ζεύς,
IL.24,297	οὐκ ἂν ἔγωγέ σ' ἔπειτα ἐποτρύνουσα κελοίμην
IL.24,298	νῆας ἐπ' Ἀργείων ἰέναι μάλα περ μεμαῶτα.
IL.24,299	τὴν δ' ἀπαμειβόμενος προσέφη Πρίαμος θεοειδής:
IL.24,300	ὦ γύναι οὐ μέν τοι τόδ' ἐφιεμένῃ ἀπιθήσω.
IL.24,301	ἐσθλὸν γὰρ Διὶ χεῖρας ἀνασχέμεν αἴ κ' ἐλεήσῃ.
IL.24,302	ἦ ῥα καὶ ἀμφίπολον ταμίην ὄτρυν' ὃ γεραιὸς
IL.24,303	χερσὶν ὕδωρ ἐπιχεῦαι ἀκήρατον: ἣ δὲ παρέστη
IL.24,304	„χέρνιβον ἀμφίπολος πρόχοόν θ' ἅμα χερσὶν ἔχουσα.“
IL.24,305	„νιψάμενος δὲ κύπελλον ἐδέξατο ἧς ἀλόχοιο:“
IL.24,306	„εὔχετ' ἔπειτα στὰς μέσῳ ἕρκεϊ, λεῖβε δὲ οἶνον“
IL.24,307	οὐρανὸν εἰσανιδών, καὶ φωνήσας ἔπος ηὔδα:
IL.24,308	Ζεῦ πάτερ Ἴδηθεν μεδέων κύδιστε μέγιστε
IL.24,309	δός μ' ἐς Ἀχιλλῆος φίλον ἐλθεῖν ἠδ' ἐλεεινόν,
IL.24,310	πέμψον δ' οἰωνὸν ταχὺν ἄγγελον, ὅς τε σοὶ αὐτῷ
IL.24,311	φίλτατος οἰωνῶν, καί εὑ κράτος ἐστὶ μέγιστον,
IL.24,312	δεξιόν, ὄφρά μιν αὐτὸς ἐν ὀφθαλμοῖσι νοήσας
IL.24,313	τῷ πίσυνος ἐπὶ νῆας ἴω Δαναῶν ταχυπώλων.
IL.24,314	ὣς ἔφατ' εὐχόμενος, τοῦ δ' ἔκλυε μητίετα Ζεὺς
IL.24,315	„αὐτίκα δ' αἰετὸν ἧκε τελειότατον πετεηνῶν“
IL.24,316	μόρφνον θηρητῆρ' ὃν καὶ περκνὸν καλέουσιν.
IL.24,317	ὅσση δ' ὑψορόφοιο θύρη θαλάμοιο τέτυκται
IL.24,318	„ἀνέρος ἀφνειοῖο ἐῢ κληῗσ' ἀραρυῖα,“
IL.24,319	τόσσ' ἄρα τοῦ ἑκάτερθεν ἔσαν πτερά: εἴσατο δέ σφι
IL.24,320	δεξιὸς ἀΐξας διὰ ἄστεος: οἳ δὲ ἰδόντες
IL.24,321	γήθησαν, καὶ πᾶσιν ἐνὶ φρεσὶ θυμὸς ἰάνθη.
IL.24,322	σπερχόμενος δ' ὃ γεραιὸς ἑοῦ ἐπεβήσετο δίφρου,
IL.24,323	ἐκ δ' ἔλασε προθύροιο καὶ αἰθούσης ἐριδούπου.
IL.24,324	πρόσθε μὲν ἡμίονοι ἕλκον τετράκυκλον ἀπήνην,
IL.24,325	τὰς Ἰδαῖος ἔλαυνε δαΐφρων: αὐτὰρ ὄπισθεν
IL.24,326	ἵπποι, τοὺς ὃ γέρων ἐφέπων μάστιγι κέλευε
IL.24,327	καρπαλίμως κατὰ ἄστυ: φίλοι δ' ἅμα πάντες ἕποντο
IL.24,328	πόλλ' ὀλοφυρόμενοι ὡς εἰ θάνατον δὲ κιόντα.
IL.24,329	οἳ δ' ἐπεὶ οὖν πόλιος κατέβαν, πεδίον δ' ἀφίκοντο,
IL.24,330	οἳ μὲν ἄρ' ἄψορροι προτὶ Ἴλιον ἀπονέοντο
IL.24,331	„παῖδες καὶ γαμβροί, τὼ δ' οὐ λάθον εὐρύοπα Ζῆν“
IL.24,332	ἐς πεδίον προφανέντε: ἰδὼν δ' ἐλέησε γέροντα,
IL.24,333	αἶψα δ' ἄρ' Ἑρμείαν υἱὸν φίλον ἀντίον ηὔδα:
IL.24,334	Ἑρμεία, σοὶ γάρ τε μάλιστά γε φίλτατόν ἐστιν
IL.24,335	ἀνδρὶ ἑταιρίσσαι, καί τ' ἔκλυες ᾧ κ' ἐθέλῃσθα,
IL.24,336	βάσκ' ἴθι καὶ Πρίαμον κοίλας ἐπὶ νῆας Ἀχαιῶν
IL.24,337	„ὣς ἄγαγ', ὡς μήτ' ἄρ τις ἴδῃ μήτ' ἄρ τε νοήσῃ“
IL.24,338	„τῶν ἄλλων Δαναῶν, πρὶν Πηλεΐωνα δ' ἱκέσθαι.“
IL.24,339	„ὣς ἔφατ', οὐδ' ἀπίθησε διάκτορος Ἀργειφόντης.“
IL.24,340	αὐτίκ' ἔπειθ' ὑπὸ ποσσὶν ἐδήσατο καλὰ πέδιλα
IL.24,341	ἀμβρόσια χρύσεια, τά μιν φέρον ἠμὲν ἐφ' ὑγρὴν
IL.24,342	ἠδ' ἐπ' ἀπείρονα γαῖαν ἅμα πνοιῇς ἀνέμοιο:
IL.24,343	εἵλετο δὲ ῥάβδον, τῇ τ' ἀνδρῶν ὄμματα θέλγει
IL.24,344	ὧν ἐθέλει, τοὺς δ' αὖτε καὶ ὑπνώοντας ἐγείρει:
IL.24,345	τὴν μετὰ χερσὶν ἔχων πέτετο κρατὺς Ἀργειφόντης.
IL.24,346	αἶψα δ' ἄρα Τροίην τε καὶ Ἑλλήσποντον ἵκανε,
IL.24,347	βῆ δ' ἰέναι κούρῳ αἰσυμνητῆρι ἐοικὼς
IL.24,348	πρῶτον ὑπηνήτῃ, τοῦ περ χαριεστάτη ἥβη.
IL.24,349	οἳ δ' ἐπεὶ οὖν μέγα σῆμα παρὲξ Ἴλοιο ἔλασσαν,
IL.24,350	στῆσαν ἄρ' ἡμιόνους τε καὶ ἵππους ὄφρα πίοιεν
IL.24,351	ἐν ποταμῷ: δὴ γὰρ καὶ ἐπὶ κνέφας ἤλυθε γαῖαν.
IL.24,352	τὸν δ' ἐξ ἀγχιμόλοιο ἰδὼν ἐφράσσατο κῆρυξ
IL.24,353	Ἑρμείαν, ποτὶ δὲ Πρίαμον φάτο φώνησέν τε:
IL.24,354	φράζεο Δαρδανίδη: φραδέος νόου ἔργα τέτυκται.
IL.24,355	ἄνδρ' ὁρόω, τάχα δ' ἄμμε διαρραίσεσθαι ὀΐω.
IL.24,356	ἀλλ' ἄγε δὴ φεύγωμεν ἐφ' ἵππων, ἤ μιν ἔπειτα
IL.24,357	γούνων ἁψάμενοι λιτανεύσομεν αἴ κ' ἐλεήσῃ.
IL.24,358	ὣς φάτο, σὺν δὲ γέροντι νόος χύτο, δείδιε δ' αἰνῶς,
IL.24,359	ὀρθαὶ δὲ τρίχες ἔσταν ἐνὶ γναμπτοῖσι μέλεσσι,
IL.24,360	στῆ δὲ ταφών: αὐτὸς δ' ἐριούνιος ἐγγύθεν ἐλθὼν
IL.24,361	χεῖρα γέροντος ἑλὼν ἐξείρετο καὶ προσέειπε:
IL.24,362	πῇ πάτερ ὧδ' ἵππους τε καὶ ἡμιόνους ἰθύνεις
IL.24,363	νύκτα δι' ἀμβροσίην, ὅτε θ' εὕδουσι βροτοὶ ἄλλοι;
IL.24,364	οὐδὲ σύ γ' ἔδεισας μένεα πνείοντας Ἀχαιούς,
IL.24,365	οἵ τοι δυσμενέες καὶ ἀνάρσιοι ἐγγὺς ἔασι;
IL.24,366	τῶν εἴ τίς σε ἴδοιτο θοὴν διὰ νύκτα μέλαιναν
IL.24,367	„τοσσάδ' ὀνείατ' ἄγοντα, τίς ἂν δή τοι νόος εἴη;“
IL.24,368	οὔτ' αὐτὸς νέος ἐσσί, γέρων δέ τοι οὗτος ὀπηδεῖ,
IL.24,369	ἄνδρ' ἀπαμύνασθαι, ὅτε τις πρότερος χαλεπήνῃ.
IL.24,370	„ἀλλ' ἐγὼ οὐδέν σε ῥέξω κακά, καὶ δέ κεν ἄλλον“
IL.24,371	σεῦ ἀπαλεξήσαιμι: φίλῳ δέ σε πατρὶ ἐΐσκω.
IL.24,372	τὸν δ' ἠμείβετ' ἔπειτα γέρων Πρίαμος θεοειδής:
IL.24,373	οὕτω πῃ τάδε γ' ἐστὶ φίλον τέκος ὡς ἀγορεύεις.
IL.24,374	ἀλλ' ἔτι τις καὶ ἐμεῖο θεῶν ὑπερέσχεθε χεῖρα,
IL.24,375	ὅς μοι τοιόνδ' ἧκεν ὁδοιπόρον ἀντιβολῆσαι
IL.24,376	αἴσιον, οἷος δὴ σὺ δέμας καὶ εἶδος ἀγητός,
IL.24,377	πέπνυσαί τε νόῳ, μακάρων δ' ἔξεσσι τοκήων.
IL.24,378	τὸν δ' αὖτε προσέειπε διάκτορος Ἀργειφόντης:
IL.24,379	ναὶ δὴ ταῦτά γε πάντα γέρον κατὰ μοῖραν ἔειπες.
IL.24,380	ἀλλ' ἄγε μοι τόδε εἰπὲ καὶ ἀτρεκέως κατάλεξον,
IL.24,381	ἠέ πῃ ἐκπέμπεις κειμήλια πολλὰ καὶ ἐσθλὰ
IL.24,382	ἄνδρας ἐς ἀλλοδαποὺς ἵνα περ τάδε τοι σόα μίμνῃ,
IL.24,383	„ἦ ἤδη πάντες καταλείπετε Ἴλιον ἱρὴν“
IL.24,384	δειδιότες: τοῖος γὰρ ἀνὴρ ὤριστος ὄλωλε
IL.24,385	σὸς πάϊς: οὐ μὲν γάρ τι μάχης ἐπιδεύετ' Ἀχαιῶν.
IL.24,386	τὸν δ' ἠμείβετ' ἔπειτα γέρων Πρίαμος θεοειδής:
IL.24,387	τίς δὲ σύ ἐσσι φέριστε τέων δ' ἔξεσσι τοκήων;
IL.24,388	ὥς μοι καλὰ τὸν οἶτον ἀπότμου παιδὸς ἔνισπες.
IL.24,389	τὸν δ' αὖτε προσέειπε διάκτορος Ἀργειφόντης:
IL.24,390	πειρᾷ ἐμεῖο γεραιὲ καὶ εἴρεαι Ἕκτορα δῖον.
IL.24,391	τὸν μὲν ἐγὼ μάλα πολλὰ μάχῃ ἔνι κυδιανείρῃ
IL.24,392	ὀφθαλμοῖσιν ὄπωπα, καὶ εὖτ' ἐπὶ νηυσὶν ἐλάσσας
IL.24,393	Ἀργείους κτείνεσκε δαΐζων ὀξέϊ χαλκῷ:
IL.24,394	„ἡμεῖς δ' ἑσταότες θαυμάζομεν: οὐ γὰρ Ἀχιλλεὺσ“
IL.24,395	„εἴα μάρνασθαι κεχολωμένος Ἀτρεΐωνι.“
IL.24,396	τοῦ γὰρ ἐγὼ θεράπων, μία δ' ἤγαγε νηῦς εὐεργής:
IL.24,397	Μυρμιδόνων δ' ἔξειμι, πατὴρ δέ μοί ἐστι Πολύκτωρ.
IL.24,398	ἀφνειὸς μὲν ὅ γ' ἐστί, γέρων δὲ δὴ ὡς σύ περ ὧδε,
IL.24,399	ἓξ δέ οἱ υἷες ἔασιν, ἐγὼ δέ οἱ ἕβδομός εἰμι:
IL.24,400	τῶν μέτα παλλόμενος κλήρῳ λάχον ἐνθάδ' ἕπεσθαι.
IL.24,401	νῦν δ' ἦλθον πεδίον δ' ἀπὸ νηῶν: ἠῶθεν γὰρ
IL.24,402	θήσονται περὶ ἄστυ μάχην ἑλίκωπες Ἀχαιοί.
IL.24,403	ἀσχαλόωσι γὰρ οἷδε καθήμενοι, οὐδὲ δύνανται
IL.24,404	ἴσχειν ἐσσυμένους πολέμου βασιλῆες Ἀχαιῶν.
IL.24,405	τὸν δ' ἠμείβετ' ἔπειτα γέρων Πρίαμος θεοειδής:
IL.24,406	εἰ μὲν δὴ θεράπων Πηληϊάδεω Ἀχιλῆος
IL.24,407	εἴς, ἄγε δή μοι πᾶσαν ἀληθείην κατάλεξον,
IL.24,408	ἢ ἔτι πὰρ νήεσσιν ἐμὸς πάϊς, ἦέ μιν ἤδη
IL.24,409	ᾗσι κυσὶν μελεϊστὶ ταμὼν προύθηκεν Ἀχιλλεύς.
IL.24,410	τὸν δ' αὖτε προσέειπε διάκτορος Ἀργειφόντης:
IL.24,411	ὦ γέρον οὔ πω τόν γε κύνες φάγον οὐδ' οἰωνοί,
IL.24,412	ἀλλ' ἔτι κεῖνος κεῖται Ἀχιλλῆος παρὰ νηῒ
IL.24,413	αὔτως ἐν κλισίῃσι: δυωδεκάτη δέ οἱ ἠὼς
IL.24,414	κειμένῳ, οὐδέ τί οἱ χρὼς σήπεται, οὐδέ μιν εὐλαὶ
IL.24,415	ἔσθουσ', αἵ ῥά τε φῶτας ἀρηϊφάτους κατέδουσιν.
IL.24,416	ἦ μέν μιν περὶ σῆμα ἑοῦ ἑτάροιο φίλοιο
IL.24,417	ἕλκει ἀκηδέστως ἠὼς ὅτε δῖα φανήῃ,
IL.24,418	οὐδέ μιν αἰσχύνει: θηοῖό κεν αὐτὸς ἐπελθὼν
IL.24,419	οἷον ἐερσήεις κεῖται, περὶ δ' αἷμα νένιπται,
IL.24,420	οὐδέ ποθι μιαρός: σὺν δ' ἕλκεα πάντα μέμυκεν
IL.24,421	ὅσσ' ἐτύπη: πολέες γὰρ ἐν αὐτῷ χαλκὸν ἔλασσαν.
IL.24,422	ὥς τοι κήδονται μάκαρες θεοὶ υἷος ἑῆος
IL.24,423	καὶ νέκυός περ ἐόντος, ἐπεί σφι φίλος περὶ κῆρι.
IL.24,424	ὣς φάτο, γήθησεν δ' ὃ γέρων, καὶ ἀμείβετο μύθῳ:
IL.24,425	ὦ τέκος, ἦ ῥ' ἀγαθὸν καὶ ἐναίσιμα δῶρα διδοῦναι
IL.24,426	ἀθανάτοις, ἐπεὶ οὔ ποτ' ἐμὸς πάϊς, εἴ ποτ' ἔην γε,
IL.24,427	λήθετ' ἐνὶ μεγάροισι θεῶν οἳ Ὄλυμπον ἔχουσι:
IL.24,428	τώ οἱ ἀπεμνήσαντο καὶ ἐν θανάτοιό περ αἴσῃ.
IL.24,429	ἀλλ' ἄγε δὴ τόδε δέξαι ἐμεῦ πάρα καλὸν ἄλεισον,
IL.24,430	αὐτόν τε ῥῦσαι, πέμψον δέ με σύν γε θεοῖσιν,
IL.24,431	ὄφρά κεν ἐς κλισίην Πηληϊάδεω ἀφίκωμαι.
IL.24,432	τὸν δ' αὖτε προσέειπε διάκτορος Ἀργειφόντης:
IL.24,433	πειρᾷ ἐμεῖο γεραιὲ νεωτέρου, οὐδέ με πείσεις,
IL.24,434	ὅς με κέλῃ σέο δῶρα παρὲξ Ἀχιλῆα δέχεσθαι.
IL.24,435	τὸν μὲν ἐγὼ δείδοικα καὶ αἰδέομαι περὶ κῆρι
IL.24,436	συλεύειν, μή μοί τι κακὸν μετόπισθε γένηται.
IL.24,437	σοὶ δ' ἂν ἐγὼ πομπὸς καί κε κλυτὸν Ἄργος ἱκοίμην,
IL.24,438	ἐνδυκέως ἐν νηῒ θοῇ ἢ πεζὸς ὁμαρτέων:
IL.24,439	οὐκ ἄν τίς τοι πομπὸν ὀνοσσάμενος μαχέσαιτο.
IL.24,440	ἦ καὶ ἀναΐξας ἐριούνιος ἅρμα καὶ ἵππους
IL.24,441	καρπαλίμως μάστιγα καὶ ἡνία λάζετο χερσίν,
IL.24,442	ἐν δ' ἔπνευσ' ἵπποισι καὶ ἡμιόνοις μένος ἠΰ.
IL.24,443	ἀλλ' ὅτε δὴ πύργους τε νεῶν καὶ τάφρον ἵκοντο,
IL.24,444	οἳ δὲ νέον περὶ δόρπα φυλακτῆρες πονέοντο,
IL.24,445	τοῖσι δ' ἐφ' ὕπνον ἔχευε διάκτορος Ἀργειφόντης
IL.24,446	πᾶσιν, ἄφαρ δ' ὤϊξε πύλας καὶ ἀπῶσεν ὀχῆας,
IL.24,447	ἐς δ' ἄγαγε Πρίαμόν τε καὶ ἀγλαὰ δῶρ' ἐπ' ἀπήνης.
IL.24,448	ἀλλ' ὅτε δὴ κλισίην Πηληϊάδεω ἀφίκοντο
IL.24,449	ὑψηλήν, τὴν Μυρμιδόνες ποίησαν ἄνακτι
IL.24,450	δοῦρ' ἐλάτης κέρσαντες: ἀτὰρ καθύπερθεν ἔρεψαν
IL.24,451	λαχνήεντ' ὄροφον λειμωνόθεν ἀμήσαντες:
IL.24,452	ἀμφὶ δέ οἱ μεγάλην αὐλὴν ποίησαν ἄνακτι
IL.24,453	σταυροῖσιν πυκινοῖσι: θύρην δ' ἔχε μοῦνος ἐπιβλὴς
IL.24,454	εἰλάτινος, τὸν τρεῖς μὲν ἐπιρρήσσεσκον Ἀχαιοί,
IL.24,455	τρεῖς δ' ἀναοίγεσκον μεγάλην κληῗδα θυράων
IL.24,456	τῶν ἄλλων: Ἀχιλεὺς δ' ἄρ' ἐπιρρήσσεσκε καὶ οἶος:
IL.24,457	δή ῥα τόθ' Ἑρμείας ἐριούνιος ᾦξε γέροντι,
IL.24,458	ἐς δ' ἄγαγε κλυτὰ δῶρα ποδώκεϊ Πηλεΐωνι,
IL.24,459	ἐξ ἵππων δ' ἀπέβαινεν ἐπὶ χθόνα φώνησέν τε:
IL.24,460	ὦ γέρον ἤτοι ἐγὼ θεὸς ἄμβροτος εἰλήλουθα
IL.24,461	Ἑρμείας: σοὶ γάρ με πατὴρ ἅμα πομπὸν ὄπασσεν.
IL.24,462	ἀλλ' ἤτοι μὲν ἐγὼ πάλιν εἴσομαι, οὐδ' Ἀχιλῆος
IL.24,463	ὀφθαλμοὺς εἴσειμι: νεμεσσητὸν δέ κεν εἴη
IL.24,464	ἀθάνατον θεὸν ὧδε βροτοὺς ἀγαπαζέμεν ἄντην:
IL.24,465	τύνη δ' εἰσελθὼν λαβὲ γούνατα Πηλεΐωνος,
IL.24,466	καί μιν ὑπὲρ πατρὸς καὶ μητέρος ἠϋκόμοιο
IL.24,467	λίσσεο καὶ τέκεος, ἵνα οἱ σὺν θυμὸν ὀρίνῃς.
IL.24,468	ὣς ἄρα φωνήσας ἀπέβη πρὸς μακρὸν Ὄλυμπον
IL.24,469	Ἑρμείας: Πρίαμος δ' ἐξ ἵππων ἆλτο χαμᾶζε,
IL.24,470	Ἰδαῖον δὲ κατ' αὖθι λίπεν: ὃ δὲ μίμνεν ἐρύκων
IL.24,471	ἵππους ἡμιόνους τε: γέρων δ' ἰθὺς κίεν οἴκου,
IL.24,472	τῇ ῥ' Ἀχιλεὺς ἵζεσκε Διῒ φίλος: ἐν δέ μιν αὐτὸν
IL.24,473	εὗρ', ἕταροι δ' ἀπάνευθε καθήατο: τὼ δὲ δύ' οἴω
IL.24,474	ἥρως Αὐτομέδων τε καὶ Ἄλκιμος ὄζος Ἄρηος
IL.24,475	ποίπνυον παρεόντε: νέον δ' ἀπέληγεν ἐδωδῆς
IL.24,476	ἔσθων καὶ πίνων: ἔτι καὶ παρέκειτο τράπεζα.
IL.24,477	τοὺς δ' ἔλαθ' εἰσελθὼν Πρίαμος μέγας, ἄγχι δ' ἄρα στὰς
IL.24,478	χερσὶν Ἀχιλλῆος λάβε γούνατα καὶ κύσε χεῖρας
IL.24,479	δεινὰς ἀνδροφόνους, αἵ οἱ πολέας κτάνον υἷας.
IL.24,480	ὡς δ' ὅτ' ἂν ἄνδρ' ἄτη πυκινὴ λάβῃ, ὅς τ' ἐνὶ πάτρῃ
IL.24,481	φῶτα κατακτείνας ἄλλων ἐξίκετο δῆμον
IL.24,482	ἀνδρὸς ἐς ἀφνειοῦ, θάμβος δ' ἔχει εἰσορόωντας,
IL.24,483	ὣς Ἀχιλεὺς θάμβησεν ἰδὼν Πρίαμον θεοειδέα:
IL.24,484	θάμβησαν δὲ καὶ ἄλλοι, ἐς ἀλλήλους δὲ ἴδοντο.
IL.24,485	τὸν καὶ λισσόμενος Πρίαμος πρὸς μῦθον ἔειπε:
IL.24,486	μνῆσαι πατρὸς σοῖο θεοῖς ἐπιείκελ' Ἀχιλλεῦ,
IL.24,487	τηλίκου ὥς περ ἐγών, ὀλοῷ ἐπὶ γήραος οὐδῷ:
IL.24,488	καὶ μέν που κεῖνον περιναιέται ἀμφὶς ἐόντες
IL.24,489	τείρουσ', οὐδέ τίς ἐστιν ἀρὴν καὶ λοιγὸν ἀμῦναι.
IL.24,490	ἀλλ' ἤτοι κεῖνός γε σέθεν ζώοντος ἀκούων
IL.24,491	χαίρει τ' ἐν θυμῷ, ἐπί τ' ἔλπεται ἤματα πάντα
IL.24,492	ὄψεσθαι φίλον υἱὸν ἀπὸ Τροίηθεν ἰόντα:
IL.24,493	αὐτὰρ ἐγὼ πανάποτμος, ἐπεὶ τέκον υἷας ἀρίστους
IL.24,494	Τροίῃ ἐν εὐρείῃ, τῶν δ' οὔ τινά φημι λελεῖφθαι.
IL.24,495	πεντήκοντά μοι ἦσαν ὅτ' ἤλυθον υἷες Ἀχαιῶν:
IL.24,496	ἐννεακαίδεκα μέν μοι ἰῆς ἐκ νηδύος ἦσαν,
IL.24,497	τοὺς δ' ἄλλους μοι ἔτικτον ἐνὶ μεγάροισι γυναῖκες.
IL.24,498	τῶν μὲν πολλῶν θοῦρος Ἄρης ὑπὸ γούνατ' ἔλυσεν:
IL.24,499	ὃς δέ μοι οἶος ἔην, εἴρυτο δὲ ἄστυ καὶ αὐτούς,
IL.24,500	τὸν σὺ πρῴην κτεῖνας ἀμυνόμενον περὶ πάτρης
IL.24,501	Ἕκτορα: τοῦ νῦν εἵνεχ' ἱκάνω νῆας Ἀχαιῶν
IL.24,502	λυσόμενος παρὰ σεῖο, φέρω δ' ἀπερείσι' ἄποινα.
IL.24,503	ἀλλ' αἰδεῖο θεοὺς Ἀχιλεῦ, αὐτόν τ' ἐλέησον
IL.24,504	μνησάμενος σοῦ πατρός: ἐγὼ δ' ἐλεεινότερός περ,
IL.24,505	ἔτλην δ' οἷ' οὔ πώ τις ἐπιχθόνιος βροτὸς ἄλλος,
IL.24,506	ἀνδρὸς παιδοφόνοιο ποτὶ στόμα χεῖρ' ὀρέγεσθαι.
IL.24,507	ὣς φάτο, τῷ δ' ἄρα πατρὸς ὑφ' ἵμερον ὦρσε γόοιο:
IL.24,508	ἁψάμενος δ' ἄρα χειρὸς ἀπώσατο ἦκα γέροντα.
IL.24,509	τὼ δὲ μνησαμένω ὃ μὲν Ἕκτορος ἀνδροφόνοιο
IL.24,510	κλαῖ' ἁδινὰ προπάροιθε ποδῶν Ἀχιλῆος ἐλυσθείς,
IL.24,511	αὐτὰρ Ἀχιλλεὺς κλαῖεν ἑὸν πατέρ', ἄλλοτε δ' αὖτε
IL.24,512	„Πάτροκλον: τῶν δὲ στοναχὴ κατὰ δώματ' ὀρώρει.“
IL.24,513	αὐτὰρ ἐπεί ῥα γόοιο τετάρπετο δῖος Ἀχιλλεύς,
IL.24,514	καί οἱ ἀπὸ πραπίδων ἦλθ' ἵμερος ἠδ' ἀπὸ γυίων,
IL.24,515	αὐτίκ' ἀπὸ θρόνου ὦρτο, γέροντα δὲ χειρὸς ἀνίστη
IL.24,516	οἰκτίρων πολιόν τε κάρη πολιόν τε γένειον,
IL.24,517	καί μιν φωνήσας ἔπεα πτερόεντα προσηύδα:
IL.24,518	ἆ δείλ', ἦ δὴ πολλὰ κάκ' ἄνσχεο σὸν κατὰ θυμόν.
IL.24,519	πῶς ἔτλης ἐπὶ νῆας Ἀχαιῶν ἐλθέμεν οἶος
IL.24,520	ἀνδρὸς ἐς ὀφθαλμοὺς ὅς τοι πολέας τε καὶ ἐσθλοὺς
IL.24,521	υἱέας ἐξενάριξα; σιδήρειόν νύ τοι ἦτορ.
IL.24,522	ἀλλ' ἄγε δὴ κατ' ἄρ' ἕζευ ἐπὶ θρόνου, ἄλγεα δ' ἔμπης
IL.24,523	ἐν θυμῷ κατακεῖσθαι ἐάσομεν ἀχνύμενοί περ:
IL.24,524	οὐ γάρ τις πρῆξις πέλεται κρυεροῖο γόοιο:
IL.24,525	ὡς γὰρ ἐπεκλώσαντο θεοὶ δειλοῖσι βροτοῖσι
IL.24,526	ζώειν ἀχνυμένοις: αὐτοὶ δέ τ' ἀκηδέες εἰσί.
IL.24,527	„δοιοὶ γάρ τε πίθοι κατακείαται ἐν Διὸς οὔδει“
IL.24,528	„δώρων οἷα δίδωσι κακῶν, ἕτερος δὲ ἑάων:“
IL.24,529	ᾧ μέν κ' ἀμμίξας δώῃ Ζεὺς τερπικέραυνος,
IL.24,530	ἄλλοτε μέν τε κακῷ ὅ γε κύρεται, ἄλλοτε δ' ἐσθλῷ:
IL.24,531	ᾧ δέ κε τῶν λυγρῶν δώῃ, λωβητὸν ἔθηκε,
IL.24,532	καί ἑ κακὴ βούβρωστις ἐπὶ χθόνα δῖαν ἐλαύνει,
IL.24,533	φοιτᾷ δ' οὔτε θεοῖσι τετιμένος οὔτε βροτοῖσιν.
IL.24,534	ὣς μὲν καὶ Πηλῆϊ θεοὶ δόσαν ἀγλαὰ δῶρα
IL.24,535	ἐκ γενετῆς: πάντας γὰρ ἐπ' ἀνθρώπους ἐκέκαστο
IL.24,536	ὄλβῳ τε πλούτῳ τε, ἄνασσε δὲ Μυρμιδόνεσσι,
IL.24,537	καί οἱ θνητῷ ἐόντι θεὰν ποίησαν ἄκοιτιν.
IL.24,538	ἀλλ' ἐπὶ καὶ τῷ θῆκε θεὸς κακόν, ὅττί οἱ οὔ τι
IL.24,539	παίδων ἐν μεγάροισι γονὴ γένετο κρειόντων,
IL.24,540	ἀλλ' ἕνα παῖδα τέκεν παναώριον: οὐδέ νυ τόν γε
IL.24,541	γηράσκοντα κομίζω, ἐπεὶ μάλα τηλόθι πάτρης
IL.24,542	ἧμαι ἐνὶ Τροίῃ, σέ τε κήδων ἠδὲ σὰ τέκνα.
IL.24,543	καὶ σὲ γέρον τὸ πρὶν μὲν ἀκούομεν ὄλβιον εἶναι:
IL.24,544	„ὅσσον Λέσβος ἄνω Μάκαρος ἕδος ἐντὸς ἐέργει“
IL.24,545	„καὶ Φρυγίη καθύπερθε καὶ Ἑλλήσποντος ἀπείρων,“
IL.24,546	τῶν σε γέρον πλούτῳ τε καὶ υἱάσι φασὶ κεκάσθαι.
IL.24,547	αὐτὰρ ἐπεί τοι πῆμα τόδ' ἤγαγον Οὐρανίωνες
IL.24,548	αἰεί τοι περὶ ἄστυ μάχαι τ' ἀνδροκτασίαι τε.
IL.24,549	ἄνσχεο, μὴ δ' ἀλίαστον ὀδύρεο σὸν κατὰ θυμόν:
IL.24,550	οὐ γάρ τι πρήξεις ἀκαχήμενος υἷος ἑῆος,
IL.24,551	„οὐδέ μιν ἀνστήσεις, πρὶν καὶ κακὸν ἄλλο πάθῃσθα.“
IL.24,552	τὸν δ' ἠμείβετ' ἔπειτα γέρων Πρίαμος θεοειδής:
IL.24,553	μή πω μ' ἐς θρόνον ἵζε διοτρεφὲς ὄφρά κεν Ἕκτωρ
IL.24,554	κεῖται ἐνὶ κλισίῃσιν ἀκηδής, ἀλλὰ τάχιστα
IL.24,555	λῦσον ἵν' ὀφθαλμοῖσιν ἴδω: σὺ δὲ δέξαι ἄποινα
IL.24,556	πολλά, τά τοι φέρομεν: σὺ δὲ τῶνδ' ἀπόναιο, καὶ ἔλθοις
IL.24,557	σὴν ἐς πατρίδα γαῖαν, ἐπεί με πρῶτον ἔασας
IL.24,558	„αὐτόν τε ζώειν καὶ ὁρᾶν φάος ἠελίοιο.“
IL.24,559	τὸν δ' ἄρ' ὑπόδρα ἰδὼν προσέφη πόδας ὠκὺς Ἀχιλλεύς:
IL.24,560	μηκέτι νῦν μ' ἐρέθιζε γέρον: νοέω δὲ καὶ αὐτὸς
IL.24,561	Ἕκτορά τοι λῦσαι, Διόθεν δέ μοι ἄγγελος ἦλθε
IL.24,562	μήτηρ, ἥ μ' ἔτεκεν, θυγάτηρ ἁλίοιο γέροντος.
IL.24,563	καὶ δέ σε γιγνώσκω Πρίαμε φρεσίν, οὐδέ με λήθεις,
IL.24,564	ὅττι θεῶν τίς σ' ἦγε θοὰς ἐπὶ νῆας Ἀχαιῶν.
IL.24,565	οὐ γάρ κε τλαίη βροτὸς ἐλθέμεν, οὐδὲ μάλ' ἡβῶν,
IL.24,566	„ἐς στρατόν: οὐδὲ γὰρ ἂν φυλάκους λάθοι, οὐδέ κ' ὀχῆα“
IL.24,567	ῥεῖα μετοχλίσσειε θυράων ἡμετεράων.
IL.24,568	τὼ νῦν μή μοι μᾶλλον ἐν ἄλγεσι θυμὸν ὀρίνῃς,
IL.24,569	μή σε γέρον οὐδ' αὐτὸν ἐνὶ κλισίῃσιν ἐάσω
IL.24,570	καὶ ἱκέτην περ ἐόντα, Διὸς δ' ἀλίτωμαι ἐφετμάς.
IL.24,571	ὣς ἔφατ', ἔδεισεν δ' ὃ γέρων καὶ ἐπείθετο μύθῳ.
IL.24,572	Πηλεΐδης δ' οἴκοιο λέων ὣς ἆλτο θύραζε
IL.24,573	οὐκ οἶος, ἅμα τῷ γε δύω θεράποντες ἕποντο
IL.24,574	„ἥρως Αὐτομέδων ἠδ' Ἄλκιμος, οὕς ῥα μάλιστα“
IL.24,575	τῖ' Ἀχιλεὺς ἑτάρων μετὰ Πάτροκλόν γε θανόντα,
IL.24,576	οἳ τόθ' ὑπὸ ζυγόφιν λύον ἵππους ἡμιόνους τε,
IL.24,577	„ἐς δ' ἄγαγον κήρυκα καλήτορα τοῖο γέροντος,“
IL.24,578	κὰδ δ' ἐπὶ δίφρου εἷσαν: ἐϋξέστου δ' ἀπ' ἀπήνης
IL.24,579	ᾕρεον Ἑκτορέης κεφαλῆς ἀπερείσι' ἄποινα.
IL.24,580	κὰδ δ' ἔλιπον δύο φάρε' ἐΰννητόν τε χιτῶνα,
IL.24,581	ὄφρα νέκυν πυκάσας δοίη οἶκον δὲ φέρεσθαι.
IL.24,582	δμῳὰς δ' ἐκκαλέσας λοῦσαι κέλετ' ἀμφί τ' ἀλεῖψαι
IL.24,583	νόσφιν ἀειράσας, ὡς μὴ Πρίαμος ἴδοι υἱόν,
IL.24,584	μὴ ὃ μὲν ἀχνυμένῃ κραδίῃ χόλον οὐκ ἐρύσαιτο
IL.24,585	παῖδα ἰδών, Ἀχιλῆϊ δ' ὀρινθείη φίλον ἦτορ,
IL.24,586	καί ἑ κατακτείνειε, Διὸς δ' ἀλίτηται ἐφετμάς.
IL.24,587	τὸν δ' ἐπεὶ οὖν δμῳαὶ λοῦσαν καὶ χρῖσαν ἐλαίῳ,
IL.24,588	„ἀμφὶ δέ μιν φᾶρος καλὸν βάλον ἠδὲ χιτῶνα,“
IL.24,589	αὐτὸς τόν γ' Ἀχιλεὺς λεχέων ἐπέθηκεν ἀείρας,
IL.24,590	σὺν δ' ἕταροι ἤειραν ἐϋξέστην ἐπ' ἀπήνην.
IL.24,591	ᾤμωξέν τ' ἄρ' ἔπειτα, φίλον δ' ὀνόμηνεν ἑταῖρον:
IL.24,592	μή μοι Πάτροκλε σκυδμαινέμεν, αἴ κε πύθηαι
IL.24,593	εἰν Ἄϊδός περ ἐὼν ὅτι Ἕκτορα δῖον ἔλυσα
IL.24,594	πατρὶ φίλῳ, ἐπεὶ οὔ μοι ἀεικέα δῶκεν ἄποινα.
IL.24,595	σοὶ δ' αὖ ἐγὼ καὶ τῶνδ' ἀποδάσσομαι ὅσσ' ἐπέοικεν.
IL.24,596	ἦ ῥα, καὶ ἐς κλισίην πάλιν ἤϊε δῖος Ἀχιλλεύς,
IL.24,597	ἕζετο δ' ἐν κλισμῷ πολυδαιδάλῳ ἔνθεν ἀνέστη
IL.24,598	τοίχου τοῦ ἑτέρου, ποτὶ δὲ Πρίαμον φάτο μῦθον:
IL.24,599	υἱὸς μὲν δή τοι λέλυται γέρον ὡς ἐκέλευες,
IL.24,600	κεῖται δ' ἐν λεχέεσσ': ἅμα δ' ἠοῖ φαινομένηφιν
IL.24,601	ὄψεαι αὐτὸς ἄγων: νῦν δὲ μνησώμεθα δόρπου.
IL.24,602	καὶ γάρ τ' ἠΰκομος Νιόβη ἐμνήσατο σίτου,
IL.24,603	τῇ περ δώδεκα παῖδες ἐνὶ μεγάροισιν ὄλοντο
IL.24,604	„ἓξ μὲν θυγατέρες, ἓξ δ' υἱέες ἡβώοντες.“
IL.24,605	„τοὺς μὲν Ἀπόλλων πέφνεν ἀπ' ἀργυρέοιο βιοῖο“
IL.24,606	χωόμενος Νιόβῃ, τὰς δ' Ἄρτεμις ἰοχέαιρα,
IL.24,607	οὕνεκ' ἄρα Λητοῖ ἰσάσκετο καλλιπαρῄῳ:
IL.24,608	φῆ δοιὼ τεκέειν, ἣ δ' αὐτὴ γείνατο πολλούς:
IL.24,609	τὼ δ' ἄρα καὶ δοιώ περ ἐόντ' ἀπὸ πάντας ὄλεσσαν.
IL.24,610	οἳ μὲν ἄρ' ἐννῆμαρ κέατ' ἐν φόνῳ, οὐδέ τις ἦεν
IL.24,611	κατθάψαι, λαοὺς δὲ λίθους ποίησε Κρονίων:
IL.24,612	τοὺς δ' ἄρα τῇ δεκάτῃ θάψαν θεοὶ Οὐρανίωνες.
IL.24,613	„ἣ δ' ἄρα σίτου μνήσατ', ἐπεὶ κάμε δάκρυ χέουσα.“
IL.24,614	νῦν δέ που ἐν πέτρῃσιν ἐν οὔρεσιν οἰοπόλοισιν
IL.24,615	ἐν Σιπύλῳ, ὅθι φασὶ θεάων ἔμμεναι εὐνὰς
IL.24,616	νυμφάων, αἵ τ' ἀμφ' Ἀχελώϊον ἐρρώσαντο,
IL.24,617	ἔνθα λίθος περ ἐοῦσα θεῶν ἐκ κήδεα πέσσει.
IL.24,618	ἀλλ' ἄγε δὴ καὶ νῶϊ μεδώμεθα δῖε γεραιὲ
IL.24,619	σίτου: ἔπειτά κεν αὖτε φίλον παῖδα κλαίοισθα
IL.24,620	Ἴλιον εἰσαγαγών: πολυδάκρυτος δέ τοι ἔσται.
IL.24,621	ἦ καὶ ἀναΐξας ὄϊν ἄργυφον ὠκὺς Ἀχιλλεὺς
IL.24,622	σφάξ': ἕταροι δ' ἔδερόν τε καὶ ἄμφεπον εὖ κατὰ κόσμον,
IL.24,623	μίστυλλόν τ' ἄρ' ἐπισταμένως πεῖράν τ' ὀβελοῖσιν,
IL.24,624	„ὄπτησάν τε περιφραδέως, ἐρύσαντό τε πάντα.“
IL.24,625	Αὐτομέδων δ' ἄρα σῖτον ἑλὼν ἐπένειμε τραπέζῃ
IL.24,626	καλοῖς ἐν κανέοισιν: ἀτὰρ κρέα νεῖμεν Ἀχιλλεύς.
IL.24,627	οἳ δ' ἐπ' ὀνείαθ' ἑτοῖμα προκείμενα χεῖρας ἴαλλον.
IL.24,628	„αὐτὰρ ἐπεὶ πόσιος καὶ ἐδητύος ἐξ ἔρον ἕντο,“
IL.24,629	ἤτοι Δαρδανίδης Πρίαμος θαύμαζ' Ἀχιλῆα
IL.24,630	ὅσσος ἔην οἷός τε: θεοῖσι γὰρ ἄντα ἐῴκει:
IL.24,631	αὐτὰρ ὃ Δαρδανίδην Πρίαμον θαύμαζεν Ἀχιλλεὺς
IL.24,632	εἰσορόων ὄψίν τ' ἀγαθὴν καὶ μῦθον ἀκούων.
IL.24,633	αὐτὰρ ἐπεὶ τάρπησαν ἐς ἀλλήλους ὁρόωντες,
IL.24,634	τὸν πρότερος προσέειπε γέρων Πρίαμος θεοειδής:
IL.24,635	λέξον νῦν με τάχιστα διοτρεφές, ὄφρα καὶ ἤδη
IL.24,636	ὕπνῳ ὕπο γλυκερῷ ταρπώμεθα κοιμηθέντες:
IL.24,637	οὐ γάρ πω μύσαν ὄσσε ὑπὸ βλεφάροισιν ἐμοῖσιν
IL.24,638	ἐξ οὗ σῇς ὑπὸ χερσὶν ἐμὸς πάϊς ὤλεσε θυμόν,
IL.24,639	ἀλλ' αἰεὶ στενάχω καὶ κήδεα μυρία πέσσω
IL.24,640	αὐλῆς ἐν χόρτοισι κυλινδόμενος κατὰ κόπρον.
IL.24,641	νῦν δὴ καὶ σίτου πασάμην καὶ αἴθοπα οἶνον
IL.24,642	λαυκανίης καθέηκα: πάρος γε μὲν οὔ τι πεπάσμην.
IL.24,643	ἦ ῥ', Ἀχιλεὺς δ' ἑτάροισιν ἰδὲ δμῳῇσι κέλευσε
IL.24,644	δέμνι' ὑπ' αἰθούσῃ θέμεναι καὶ ῥήγεα καλὰ
IL.24,645	πορφύρε' ἐμβαλέειν, στορέσαι τ' ἐφύπερθε τάπητας,
IL.24,646	χλαίνας τ' ἐνθέμεναι οὔλας καθύπερθεν ἕσασθαι.
IL.24,647	αἳ δ' ἴσαν ἐκ μεγάροιο δάος μετὰ χερσὶν ἔχουσαι,
IL.24,648	αἶψα δ' ἄρα στόρεσαν δοιὼ λέχε' ἐγκονέουσαι.
IL.24,649	τὸν δ' ἐπικερτομέων προσέφη πόδας ὠκὺς Ἀχιλλεύς:
IL.24,650	ἐκτὸς μὲν δὴ λέξο γέρον φίλε, μή τις Ἀχαιῶν
IL.24,651	ἐνθάδ' ἐπέλθῃσιν βουληφόρος, οἵ τέ μοι αἰεὶ
IL.24,652	βουλὰς βουλεύουσι παρήμενοι, ἣ θέμις ἐστί:
IL.24,653	τῶν εἴ τίς σε ἴδοιτο θοὴν διὰ νύκτα μέλαιναν,
IL.24,654	αὐτίκ' ἂν ἐξείποι Ἀγαμέμνονι ποιμένι λαῶν,
IL.24,655	καί κεν ἀνάβλησις λύσιος νεκροῖο γένηται.
IL.24,656	ἀλλ' ἄγε μοι τόδε εἰπὲ καὶ ἀτρεκέως κατάλεξον,
IL.24,657	ποσσῆμαρ μέμονας κτερεϊζέμεν Ἕκτορα δῖον,
IL.24,658	ὄφρα τέως αὐτός τε μένω καὶ λαὸν ἐρύκω.
IL.24,659	τὸν δ' ἠμείβετ' ἔπειτα γέρων Πρίαμος θεοειδής:
IL.24,660	εἰ μὲν δή μ' ἐθέλεις τελέσαι τάφον Ἕκτορι δίῳ,
IL.24,661	ὧδέ κέ μοι ῥέζων Ἀχιλεῦ κεχαρισμένα θείης.
IL.24,662	οἶσθα γὰρ ὡς κατὰ ἄστυ ἐέλμεθα, τηλόθι δ' ὕλη
IL.24,663	ἀξέμεν ἐξ ὄρεος, μάλα δὲ Τρῶες δεδίασιν.
IL.24,664	ἐννῆμαρ μέν κ' αὐτὸν ἐνὶ μεγάροις γοάοιμεν,
IL.24,665	„τῇ δεκάτῃ δέ κε θάπτοιμεν δαινῦτό τε λαός,“
IL.24,666	„ἑνδεκάτῃ δέ κε τύμβον ἐπ' αὐτῷ ποιήσαιμεν,“
IL.24,667	τῇ δὲ δυωδεκάτῃ πολεμίξομεν εἴ περ ἀνάγκη.
IL.24,668	„τὸν δ' αὖτε προσέειπε ποδάρκης δῖος Ἀχιλλεύς:“
IL.24,669	ἔσται τοι καὶ ταῦτα γέρον Πρίαμ' ὡς σὺ κελεύεις:
IL.24,670	σχήσω γὰρ πόλεμον τόσσον χρόνον ὅσσον ἄνωγας.
IL.24,671	ὣς ἄρα φωνήσας ἐπὶ καρπῷ χεῖρα γέροντος
IL.24,672	ἔλλαβε δεξιτερήν, μή πως δείσει' ἐνὶ θυμῷ.
IL.24,673	οἳ μὲν ἄρ' ἐν προδόμῳ δόμου αὐτόθι κοιμήσαντο
IL.24,674	κῆρυξ καὶ Πρίαμος πυκινὰ φρεσὶ μήδε' ἔχοντες,
IL.24,675	αὐτὰρ Ἀχιλλεὺς εὗδε μυχῷ κλισίης ἐϋπήκτου:
IL.24,676	τῷ δὲ Βρισηῒς παρελέξατο καλλιπάρῃος.
IL.24,677	ἄλλοι μέν ῥα θεοί τε καὶ ἀνέρες ἱπποκορυσταὶ
IL.24,678	εὗδον παννύχιοι μαλακῷ δεδμημένοι ὕπνῳ:
IL.24,679	ἀλλ' οὐχ Ἑρμείαν ἐριούνιον ὕπνος ἔμαρπτεν
IL.24,680	ὁρμαίνοντ' ἀνὰ θυμὸν ὅπως Πρίαμον βασιλῆα
IL.24,681	νηῶν ἐκπέμψειε λαθὼν ἱεροὺς πυλαωρούς.
IL.24,682	στῆ δ' ἄρ' ὑπὲρ κεφαλῆς καί μιν πρὸς μῦθον ἔειπεν:
IL.24,683	ὦ γέρον οὔ νύ τι σοί γε μέλει κακόν, οἷον ἔθ' εὕδεις
IL.24,684	ἀνδράσιν ἐν δηΐοισιν, ἐπεί σ' εἴασεν Ἀχιλλεύς.
IL.24,685	καὶ νῦν μὲν φίλον υἱὸν ἐλύσαο, πολλὰ δ' ἔδωκας:
IL.24,686	σεῖο δέ κε ζωοῦ καὶ τρὶς τόσα δοῖεν ἄποινα
IL.24,687	παῖδες τοὶ μετόπισθε λελειμμένοι, αἴ κ' Ἀγαμέμνων
IL.24,688	γνώῃ σ' Ἀτρεΐδης, γνώωσι δὲ πάντες Ἀχαιοί.
IL.24,689	ὣς ἔφατ', ἔδεισεν δ' ὃ γέρων, κήρυκα δ' ἀνίστη.
IL.24,690	τοῖσιν δ' Ἑρμείας ζεῦξ' ἵππους ἡμιόνους τε,
IL.24,691	ῥίμφα δ' ἄρ' αὐτὸς ἔλαυνε κατὰ στρατόν, οὐδέ τις ἔγνω.
IL.24,692	ἀλλ' ὅτε δὴ πόρον ἷξον ἐϋρρεῖος ποταμοῖο
IL.24,693	Ξάνθου δινήεντος, ὃν ἀθάνατος τέκετο Ζεύς,
IL.24,694	Ἑρμείας μὲν ἔπειτ' ἀπέβη πρὸς μακρὸν Ὄλυμπον,
IL.24,695	Ἠὼς δὲ κροκόπεπλος ἐκίδνατο πᾶσαν ἐπ' αἶαν,
IL.24,696	οἳ δ' εἰς ἄστυ ἔλων οἰμωγῇ τε στοναχῇ τε
IL.24,697	ἵππους, ἡμίονοι δὲ νέκυν φέρον. οὐδέ τις ἄλλος
IL.24,698	ἔγνω πρόσθ' ἀνδρῶν καλλιζώνων τε γυναικῶν,
IL.24,699	ἀλλ' ἄρα Κασσάνδρη ἰκέλη χρυσῇ Ἀφροδίτῃ
IL.24,700	Πέργαμον εἰσαναβᾶσα φίλον πατέρ' εἰσενόησεν
IL.24,701	ἑσταότ' ἐν δίφρῳ, κήρυκά τε ἀστυβοώτην:
IL.24,702	τὸν δ' ἄρ' ἐφ' ἡμιόνων ἴδε κείμενον ἐν λεχέεσσι:
IL.24,703	κώκυσέν τ' ἄρ' ἔπειτα γέγωνέ τε πᾶν κατὰ ἄστυ:
IL.24,704	„ὄψεσθε Τρῶες καὶ Τρῳάδες Ἕκτορ' ἰόντες,“
IL.24,705	εἴ ποτε καὶ ζώοντι μάχης ἐκνοστήσαντι
IL.24,706	χαίρετ', ἐπεὶ μέγα χάρμα πόλει τ' ἦν παντί τε δήμῳ.
IL.24,707	ὣς ἔφατ', οὐδέ τις αὐτόθ' ἐνὶ πτόλεϊ λίπετ' ἀνὴρ
IL.24,708	οὐδὲ γυνή: πάντας γὰρ ἀάσχετον ἵκετο πένθος:
IL.24,709	ἀγχοῦ δὲ ξύμβληντο πυλάων νεκρὸν ἄγοντι.
IL.24,710	πρῶται τόν γ' ἄλοχός τε φίλη καὶ πότνια μήτηρ
IL.24,711	τιλλέσθην ἐπ' ἄμαξαν ἐΰτροχον ἀΐξασαι
IL.24,712	ἁπτόμεναι κεφαλῆς: κλαίων δ' ἀμφίσταθ' ὅμιλος.
IL.24,713	καί νύ κε δὴ πρόπαν ἦμαρ ἐς ἠέλιον καταδύντα
IL.24,714	Ἕκτορα δάκρυ χέοντες ὀδύροντο πρὸ πυλάων,
IL.24,715	εἰ μὴ ἄρ' ἐκ δίφροιο γέρων λαοῖσι μετηύδα:
IL.24,716	εἴξατέ μοι οὐρεῦσι διελθέμεν: αὐτὰρ ἔπειτα
IL.24,717	ἄσεσθε κλαυθμοῖο, ἐπὴν ἀγάγωμι δόμον δέ.
IL.24,718	ὣς ἔφαθ', οἳ δὲ διέστησαν καὶ εἶξαν ἀπήνῃ.
IL.24,719	οἳ δ' ἐπεὶ εἰσάγαγον κλυτὰ δώματα, τὸν μὲν ἔπειτα
IL.24,720	τρητοῖς ἐν λεχέεσσι θέσαν, παρὰ δ' εἷσαν ἀοιδοὺς
IL.24,721	„θρήνων ἐξάρχους, οἵ τε στονόεσσαν ἀοιδὴν“
IL.24,722	οἳ μὲν ἄρ' ἐθρήνεον, ἐπὶ δὲ στενάχοντο γυναῖκες.
IL.24,723	τῇσιν δ' Ἀνδρομάχη λευκώλενος ἦρχε γόοιο
IL.24,724	Ἕκτορος ἀνδροφόνοιο κάρη μετὰ χερσὶν ἔχουσα:
IL.24,725	ἆνερ ἀπ' αἰῶνος νέος ὤλεο, κὰδ δέ με χήρην
IL.24,726	λείπεις ἐν μεγάροισι: πάϊς δ' ἔτι νήπιος αὔτως
IL.24,727	ὃν τέκομεν σύ τ' ἐγώ τε δυσάμμοροι, οὐδέ μιν οἴω
IL.24,728	ἥβην ἵξεσθαι: πρὶν γὰρ πόλις ἧδε κατ' ἄκρης
IL.24,729	„πέρσεται: ἦ γὰρ ὄλωλας ἐπίσκοπος, ὅς τέ μιν αὐτὴν“
IL.24,730	„ῥύσκευ, ἔχες δ' ἀλόχους κεδνὰς καὶ νήπια τέκνα,“
IL.24,731	αἳ δή τοι τάχα νηυσὶν ὀχήσονται γλαφυρῇσι,
IL.24,732	καὶ μὲν ἐγὼ μετὰ τῇσι: σὺ δ' αὖ τέκος ἢ ἐμοὶ αὐτῇ
IL.24,733	ἕψεαι, ἔνθά κεν ἔργα ἀεικέα ἐργάζοιο
IL.24,734	ἀθλεύων πρὸ ἄνακτος ἀμειλίχου, ἤ τις Ἀχαιῶν
IL.24,735	„ῥίψει χειρὸς ἑλὼν ἀπὸ πύργου λυγρὸν ὄλεθρον“
IL.24,736	χωόμενος, ᾧ δή που ἀδελφεὸν ἔκτανεν Ἕκτωρ
IL.24,737	ἢ πατέρ' ἠὲ καὶ υἱόν, ἐπεὶ μάλα πολλοὶ Ἀχαιῶν
IL.24,738	Ἕκτορος ἐν παλάμῃσιν ὀδὰξ ἕλον ἄσπετον οὖδας.
IL.24,739	οὐ γὰρ μείλιχος ἔσκε πατὴρ τεὸς ἐν δαῒ λυγρῇ:
IL.24,740	τὼ καί μιν λαοὶ μὲν ὀδύρονται κατὰ ἄστυ,
IL.24,741	„ἀρητὸν δὲ τοκεῦσι γόον καὶ πένθος ἔθηκασ“
IL.24,742	Ἕκτορ: ἐμοὶ δὲ μάλιστα λελείψεται ἄλγεα λυγρά.
IL.24,743	οὐ γάρ μοι θνῄσκων λεχέων ἐκ χεῖρας ὄρεξας,
IL.24,744	οὐδέ τί μοι εἶπες πυκινὸν ἔπος, οὗ τέ κεν αἰεὶ
IL.24,745	μεμνῄμην νύκτάς τε καὶ ἤματα δάκρυ χέουσα.
IL.24,746	ὣς ἔφατο κλαίουσ', ἐπὶ δὲ στενάχοντο γυναῖκες.
IL.24,747	τῇσιν δ' αὖθ' Ἑκάβη ἁδινοῦ ἐξῆρχε γόοιο:
IL.24,748	Ἕκτορ ἐμῷ θυμῷ πάντων πολὺ φίλτατε παίδων,
IL.24,749	ἦ μέν μοι ζωός περ ἐὼν φίλος ἦσθα θεοῖσιν:
IL.24,750	οἳ δ' ἄρα σεῦ κήδοντο καὶ ἐν θανάτοιό περ αἴσῃ.
IL.24,751	ἄλλους μὲν γὰρ παῖδας ἐμοὺς πόδας ὠκὺς Ἀχιλλεὺς
IL.24,752	„πέρνασχ' ὅν τιν' ἕλεσκε πέρην ἁλὸς ἀτρυγέτοιο,“
IL.24,753	„ἐς Σάμον ἔς τ' Ἴμβρον καὶ Λῆμνον ἀμιχθαλόεσσαν:“
IL.24,754	σεῦ δ' ἐπεὶ ἐξέλετο ψυχὴν ταναήκεϊ χαλκῷ,
IL.24,755	πολλὰ ῥυστάζεσκεν ἑοῦ περὶ σῆμ' ἑτάροιο
IL.24,756	Πατρόκλου, τὸν ἔπεφνες: ἀνέστησεν δέ μιν οὐδ' ὧς.
IL.24,757	„νῦν δέ μοι ἑρσήεις καὶ πρόσφατος ἐν μεγάροισι“
IL.24,758	κεῖσαι, τῷ ἴκελος ὅν τ' ἀργυρότοξος Ἀπόλλων
IL.24,759	οἷς ἀγανοῖσι βέλεσσιν ἐποιχόμενος κατέπεφνεν.
IL.24,760	ὣς ἔφατο κλαίουσα, γόον δ' ἀλίαστον ὄρινε.
IL.24,761	τῇσι δ' ἔπειθ' Ἑλένη τριτάτη ἐξῆρχε γόοιο:
IL.24,762	Ἕκτορ ἐμῷ θυμῷ δαέρων πολὺ φίλτατε πάντων,
IL.24,763	ἦ μέν μοι πόσις ἐστὶν Ἀλέξανδρος θεοειδής,
IL.24,764	„ὅς μ' ἄγαγε Τροίηνδ': ὡς πρὶν ὤφελλον ὀλέσθαι.“
IL.24,765	„ἤδη γὰρ νῦν μοι τόδε εἰκοστὸν ἔτος ἐστὶν“
IL.24,766	ἐξ οὗ κεῖθεν ἔβην καὶ ἐμῆς ἀπελήλυθα πάτρης:
IL.24,767	ἀλλ' οὔ πω σεῦ ἄκουσα κακὸν ἔπος οὐδ' ἀσύφηλον:
IL.24,768	ἀλλ' εἴ τίς με καὶ ἄλλος ἐνὶ μεγάροισιν ἐνίπτοι
IL.24,769	δαέρων ἢ γαλόων ἢ εἰνατέρων εὐπέπλων,
IL.24,770	ἢ ἑκυρή, ἑκυρὸς δὲ πατὴρ ὣς ἤπιος αἰεί,
IL.24,771	ἀλλὰ σὺ τὸν ἐπέεσσι παραιφάμενος κατέρυκες
IL.24,772	σῇ τ' ἀγανοφροσύνῃ καὶ σοῖς ἀγανοῖς ἐπέεσσι.
IL.24,773	τὼ σέ θ' ἅμα κλαίω καὶ ἔμ' ἄμμορον ἀχνυμένη κῆρ:
IL.24,774	οὐ γάρ τίς μοι ἔτ' ἄλλος ἐνὶ Τροίῃ εὐρείῃ
IL.24,775	ἤπιος οὐδὲ φίλος, πάντες δέ με πεφρίκασιν.
IL.24,776	ὣς ἔφατο κλαίουσ', ἐπὶ δ' ἔστενε δῆμος ἀπείρων.
IL.24,777	λαοῖσιν δ' ὃ γέρων Πρίαμος μετὰ μῦθον ἔειπεν:
IL.24,778	„ἄξετε νῦν Τρῶες ξύλα ἄστυ δέ, μὴ δέ τι θυμῷ“
IL.24,779	δείσητ' Ἀργείων πυκινὸν λόχον: ἦ γὰρ Ἀχιλλεὺς
IL.24,780	„πέμπων μ' ὧδ' ἐπέτελλε μελαινάων ἀπὸ νηῶν“
IL.24,781	μὴ πρὶν πημανέειν πρὶν δωδεκάτη μόλῃ ἠώς.
IL.24,782	ὣς ἔφαθ', οἳ δ' ὑπ' ἀμάξῃσιν βόας ἡμιόνους τε
IL.24,783	ζεύγνυσαν, αἶψα δ' ἔπειτα πρὸ ἄστεος ἠγερέθοντο.
IL.24,784	ἐννῆμαρ μὲν τοί γε ἀγίνεον ἄσπετον ὕλην:
IL.24,785	ἀλλ' ὅτε δὴ δεκάτη ἐφάνη φαεσίμβροτος ἠώς,
IL.24,786	καὶ τότ' ἄρ' ἐξέφερον θρασὺν Ἕκτορα δάκρυ χέοντες,
IL.24,787	ἐν δὲ πυρῇ ὑπάτῃ νεκρὸν θέσαν, ἐν δ' ἔβαλον πῦρ.
IL.24,788	ἦμος δ' ἠριγένεια φάνη ῥοδοδάκτυλος Ἠώς,
IL.24,789	τῆμος ἄρ' ἀμφὶ πυρὴν κλυτοῦ Ἕκτορος ἔγρετο λαός.
IL.24,790	αὐτὰρ ἐπεί ῥ' ἤγερθεν ὁμηγερέες τ' ἐγένοντο
IL.24,791	πρῶτον μὲν κατὰ πυρκαϊὴν σβέσαν αἴθοπι οἴνῳ
IL.24,792	πᾶσαν, ὁπόσσον ἐπέσχε πυρὸς μένος: αὐτὰρ ἔπειτα
IL.24,793	ὀστέα λευκὰ λέγοντο κασίγνητοί θ' ἕταροί τε
IL.24,794	μυρόμενοι, θαλερὸν δὲ κατείβετο δάκρυ παρειῶν.
IL.24,795	καὶ τά γε χρυσείην ἐς λάρνακα θῆκαν ἑλόντες
IL.24,796	πορφυρέοις πέπλοισι καλύψαντες μαλακοῖσιν.
IL.24,797	αἶψα δ' ἄρ' ἐς κοίλην κάπετον θέσαν, αὐτὰρ ὕπερθε
IL.24,798	πυκνοῖσιν λάεσσι κατεστόρεσαν μεγάλοισι:
IL.24,799	ῥίμφα δὲ σῆμ' ἔχεαν, περὶ δὲ σκοποὶ ἥατο πάντῃ,
IL.24,800	μὴ πρὶν ἐφορμηθεῖεν ἐϋκνήμιδες Ἀχαιοί.
IL.24,801	χεύαντες δὲ τὸ σῆμα πάλιν κίον: αὐτὰρ ἔπειτα
IL.24,802	εὖ συναγειρόμενοι δαίνυντ' ἐρικυδέα δαῖτα
IL.24,803	δώμασιν ἐν Πριάμοιο διοτρεφέος βασιλῆος.
IL.24,804	ὣς οἵ γ' ἀμφίεπον τάφον Ἕκτορος ἱπποδάμοιο.
OD.1,1	ἄνδρα μοι ἔννεπε, Μοῦσα, πολύτροπον, ὃς μάλα πολλὰ
OD.1,2	πλάγχθη, ἐπεὶ Τροίης ἱερὸν πτολίεθρον ἔπερσε:
OD.1,3	πολλῶν δ' ἀνθρώπων ἴδεν ἄστεα καὶ νόον ἔγνω,
OD.1,4	πολλὰ δ' ὅ γ' ἐν πόντῳ πάθεν ἄλγεα ὃν κατὰ θυμόν,
OD.1,5	ἀρνύμενος ἥν τε ψυχὴν καὶ νόστον ἑταίρων.
OD.1,6	ἀλλ' οὐδ' ὧς ἑτάρους ἐρρύσατο, ἱέμενός περ:
OD.1,7	αὐτῶν γὰρ σφετέρῃσιν ἀτασθαλίῃσιν ὄλοντο,
OD.1,8	νήπιοι, οἳ κατὰ βοῦς Ὑπερίονος Ἠελίοιο
OD.1,9	ἤσθιον: αὐτὰρ ὁ τοῖσιν ἀφείλετο νόστιμον ἦμαρ.
OD.1,10	τῶν ἁμόθεν γε, θεά, θύγατερ Διός, εἰπὲ καὶ ἡμῖν.
OD.1,11	ἔνθ' ἄλλοι μὲν πάντες, ὅσοι φύγον αἰπὺν ὄλεθρον,
OD.1,12	οἴκοι ἔσαν, πόλεμόν τε πεφευγότες ἠδὲ θάλασσαν:
OD.1,13	τὸν δ' οἶον, νόστου κεχρημένον ἠδὲ γυναικός,
OD.1,14	νύμφη πότνι' ἔρυκε Καλυψώ, δῖα θεάων,
OD.1,15	ἐν σπέεσι γλαφυροῖσι, λιλαιομένη πόσιν εἶναι.
OD.1,16	ἀλλ' ὅτε δὴ ἔτος ἦλθε περιπλομένων ἐνιαυτῶν,
OD.1,17	τῷ οἱ ἐπεκλώσαντο θεοὶ οἶκόνδε νέεσθαι
OD.1,18	εἰς Ἰθάκην, οὐδ' ἔνθα πεφυγμένος ἦεν ἀέθλων
OD.1,19	καὶ μετὰ οἷσι φίλοισι: θεοὶ δ' ἐλέαιρον ἅπαντες
OD.1,20	νόσφι Ποσειδάωνος: ὁ δ' ἀσπερχὲς μενέαινεν
OD.1,21	ἀντιθέῳ Ὀδυσῆϊ πάρος ἣν γαῖαν ἱκέσθαι.
OD.1,22	ἀλλ' ὁ μὲν Αἰθίοπας μετεκίαθε τηλόθ' ἐόντας,
OD.1,23	Αἰθίοπας, τοὶ διχθὰ δεδαίαται, ἔσχατοι ἀνδρῶν,
OD.1,24	οἱ μὲν δυσομένου Ὑπερίονος, οἱ δ' ἀνιόντος,
OD.1,25	ἀντιόων ταύρων τε καὶ ἀρνειῶν ἑκατόμβης.
OD.1,26	ἔνθ' ὅ γε τέρπετο δαιτὶ παρήμενος: οἱ δὲ δὴ ἄλλοι
OD.1,27	Ζηνὸς ἐνὶ μεγάροισιν Ὀλυμπίου ἁθρόοι ἦσαν.
OD.1,28	τοῖσι δὲ μύθων ἦρχε πατὴρ ἀνδρῶν τε θεῶν τε:
OD.1,29	μνήσατο γὰρ κατὰ θυμὸν ἀμύμονος Αἰγίσθοιο,
OD.1,30	τόν ῥ' Ἀγαμεμνονίδης τηλεκλυτὸς ἔκταν' Ὀρέστης:
OD.1,31	τοῦ ὅ γ' ἐπιμνησθεὶς ἔπε' ἀθανάτοισι μετηύδα:
OD.1,32	"ὢ πόποι, οἷον δή νυ θεοὺς βροτοὶ αἰτιόωνται.
OD.1,33	ἐξ ἡμέων γάρ φασι κάκ' ἔμμεναι: οἱ δὲ καὶ αὐτοὶ
OD.1,34	σφῇσιν ἀτασθαλίῃσιν ὑπὲρ μόρον ἄλγε' ἔχουσιν,
OD.1,35	ὡς καὶ νῦν Αἴγισθος ὑπὲρ μόρον Ἀτρεΐδαο
OD.1,36	γῆμ' ἄλοχον μνηστήν, τὸν δ' ἔκτανε νοστήσαντα,
OD.1,37	εἰδὼς αἰπὺν ὄλεθρον, ἐπεὶ πρό οἱ εἴπομεν ἡμεῖς,
OD.1,38	Ἑρμείαν πέμψαντες, ἐΰσκοπον Ἀργεϊφόντην,
OD.1,39	μήτ' αὐτὸν κτείνειν μήτε μνάασθαι ἄκοιτιν:
OD.1,40	ἐκ γὰρ Ὀρέσταο τίσις ἔσσεται Ἀτρεΐδαο,
OD.1,41	ὁππότ' ἂν ἡβήσῃ τε καὶ ἧς ἱμείρεται αἴης.
OD.1,42	ὣς ἔφαθ' Ἑρμείας, ἀλλ' οὐ φρένας Αἰγίσθοιο
OD.1,43	πεῖθ' ἀγαθὰ φρονέων: νῦν δ' ἁθρόα πάντ' ἀπέτεισε."
OD.1,44	τὸν δ' ἠμείβετ' ἔπειτα θεὰ γλαυκῶπις Ἀθήνη:
OD.1,45	"ὦ πάτερ ἡμέτερε Κρονίδη, ὕπατε κρειόντων,
OD.1,46	καὶ λίην κεῖνός γε ἐοικότι κεῖται ὀλέθρῳ,
OD.1,47	ὡς ἀπόλοιτο καὶ ἄλλος ὅτις τοιαῦτά γε ῥέζοι.
OD.1,48	ἀλλά μοι ἀμφ' Ὀδυσῆϊ δαΐφρονι δαίεται ἦτορ,
OD.1,49	δυσμόρῳ, ὃς δὴ δηθὰ φίλων ἄπο πήματα πάσχει
OD.1,50	νήσῳ ἐν ἀμφιρύτῃ, ὅθι τ' ὀμφαλός ἐστι θαλάσσης,
OD.1,51	νῆσος δενδρήεσσα, θεὰ δ' ἐν δώματα ναίει,
OD.1,52	Ἄτλαντος θυγάτηρ ὀλοόφρονος, ὅς τε θαλάσσης
OD.1,53	πάσης βένθεα οἶδεν, ἔχει δέ τε κίονας αὐτὸς
OD.1,54	μακράς, αἳ γαῖάν τε καὶ οὐρανὸν ἀμφὶς ἔχουσι.
OD.1,55	τοῦ θυγάτηρ δύστηνον ὀδυρόμενον κατερύκει,
OD.1,56	αἰεὶ δὲ μαλακοῖσι καὶ αἱμυλίοισι λόγοισι
OD.1,57	θέλγει, ὅπως Ἰθάκης ἐπιλήσεται: αὐτὰρ Ὀδυσσεύς,
OD.1,58	ἱέμενος καὶ καπνὸν ἀποθρῴσκοντα νοῆσαι
OD.1,59	ἧς γαίης, θανέειν ἱμείρεται. οὐδέ νυ σοί περ
OD.1,60	ἐντρέπεται φίλον ἦτορ, Ὀλύμπιε; οὔ νύ τ' Ὀδυσσεὺς
OD.1,61	Ἀργείων παρὰ νηυσὶ χαρίζετο ἱερὰ ῥέζων
OD.1,62	Τροίῃ ἐν εὐρείῃ; τί νύ οἱ τόσον ὠδύσαο, Ζεῦ;"
OD.1,63	τὴν δ' ἀπαμειβόμενος προσέφη νεφεληγερέτα Ζεύς:
OD.1,64	"τέκνον ἐμόν, ποῖόν σε ἔπος φύγεν ἕρκος ὀδόντων.
OD.1,65	πῶς ἂν ἔπειτ' Ὀδυσῆος ἐγὼ θείοιο λαθοίμην,
OD.1,66	ὃς περὶ μὲν νόον ἐστὶ βροτῶν, περὶ δ' ἱρὰ θεοῖσιν
OD.1,67	ἀθανάτοισιν ἔδωκε, τοὶ οὐρανὸν εὐρὺν ἔχουσιν;
OD.1,68	ἀλλὰ Ποσειδάων γαιήοχος ἀσκελὲς αἰὲν
OD.1,69	Κύκλωπος κεχόλωται, ὃν ὀφθαλμοῦ ἀλάωσεν,
OD.1,70	ἀντίθεον Πολύφημον, ὅου κράτος ἐστὶ μέγιστον
OD.1,71	πᾶσιν Κυκλώπεσσι: Θόωσα δέ μιν τέκε νύμφη,
OD.1,72	Φόρκυνος θυγάτηρ, ἁλὸς ἀτρυγέτοιο μέδοντος,
OD.1,73	ἐν σπέεσι γλαφυροῖσι Ποσειδάωνι μιγεῖσα.
OD.1,74	ἐκ τοῦ δὴ Ὀδυσῆα Ποσειδάων ἐνοσίχθων
OD.1,75	οὔ τι κατακτείνει, πλάζει δ' ἀπὸ πατρίδος αἴης.
OD.1,76	ἀλλ' ἄγεθ' ἡμεῖς οἵδε περιφραζώμεθα πάντες
OD.1,77	νόστον, ὅπως ἔλθῃσι: Ποσειδάων δὲ μεθήσει
OD.1,78	ὃν χόλον: οὐ μὲν γάρ τι δυνήσεται ἀντία πάντων
OD.1,79	ἀθανάτων ἀέκητι θεῶν ἐριδαινέμεν οἶος."
OD.1,80	τὸν δ' ἠμείβετ' ἔπειτα θεὰ γλαυκῶπις Ἀθήνη:
OD.1,81	"ὦ πάτερ ἡμέτερε Κρονίδη, ὕπατε κρειόντων,
OD.1,82	εἰ μὲν δὴ νῦν τοῦτο φίλον μακάρεσσι θεοῖσι,
OD.1,83	νοστῆσαι Ὀδυσῆα πολύφρονα ὅνδε δόμονδε,
OD.1,84	Ἑρμείαν μὲν ἔπειτα, διάκτορον Ἀργεϊφόντην,
OD.1,85	νῆσον ἐς Ὠγυγίην ὀτρύνομεν, ὄφρα τάχιστα
OD.1,86	νύμφῃ ἐϋπλοκάμῳ εἴπῃ νημερτέα βουλήν,
OD.1,87	νόστον Ὀδυσσῆος ταλασίφρονος, ὥς κε νέηται.
OD.1,88	αὐτὰρ ἐγὼν Ἰθάκηνδε ἐλεύσομαι, ὄφρα οἱ υἱὸν
OD.1,89	μᾶλλον ἐποτρύνω καί οἱ μένος ἐν φρεσὶ θείω,
OD.1,90	εἰς ἀγορὴν καλέσαντα κάρη κομόωντας Ἀχαιοὺς
OD.1,91	πᾶσι μνηστήρεσσιν ἀπειπέμεν, οἵ τέ οἱ αἰεὶ
OD.1,92	μῆλ' ἁδινὰ σφάζουσι καὶ εἰλίποδας ἕλικας βοῦς.
OD.1,93	πέμψω δ' ἐς Σπάρτην τε καὶ ἐς Πύλον ἠμαθόεντα
OD.1,94	νόστον πευσόμενον πατρὸς φίλου, ἤν που ἀκούσῃ,
OD.1,95	ἠδ' ἵνα μιν κλέος ἐσθλὸν ἐν ἀνθρώποισιν ἔχῃσιν."
OD.1,96	ὣς εἰποῦσ' ὑπὸ ποσσὶν ἐδήσατο καλὰ πέδιλα,
OD.1,97	ἀμβρόσια χρύσεια, τά μιν φέρον ἠμὲν ἐφ' ὑγρὴν
OD.1,98	ἠδ' ἐπ' ἀπείρονα γαῖαν ἅμα πνοιῇσ' ἀνέμοιο.
OD.1,99	εἵλετο δ' ἄλκιμον ἔγχος, ἀκαχμένον ὀξέϊ χαλκῷ,
OD.1,100	βριθὺ μέγα στιβαρόν, τῷ δάμνησι στίχας ἀνδρῶν
OD.1,101	ἡρώων, τοῖσίν τε κοτέσσεται ὀβριμοπάτρη,
OD.1,102	βῆ δὲ κατ' Οὐλύμποιο καρήνων ἀΐξασα,
OD.1,103	στῆ δ' Ἰθάκης ἐνὶ δήμῳ ἐπὶ προθύροισ' Ὀδυσῆος,
OD.1,104	οὐδοῦ ἐπ' αὐλείου: παλάμῃ δ' ἔχε χάλκεον ἔγχος,
OD.1,105	εἰδομένη ξείνῳ, Ταφίων ἡγήτορι, Μέντῃ.
OD.1,106	εὗρε δ' ἄρα μνηστῆρας ἀγήνορας: οἱ μὲν ἔπειτα
OD.1,107	πεσσοῖσι προπάροιθε θυράων θυμὸν ἔτερπον,
OD.1,108	ἥμενοι ἐν ῥινοῖσι βοῶν, οὓς ἔκτανον αὐτοί.
OD.1,109	κήρυκες δ' αὐτοῖσι καὶ ὀτρηροὶ θεράποντες
OD.1,110	οἱ μὲν ἄρ' οἶνον ἔμισγον ἐνὶ κρητῆρσι καὶ ὕδωρ,
OD.1,111	οἱ δ' αὖτε σπόγγοισι πολυτρήτοισι τραπέζας
OD.1,112	νίζον καὶ πρότιθεν, τοὶ δὲ κρέα πολλὰ δατεῦντο.
OD.1,113	τὴν δὲ πολὺ πρῶτος ἴδε Τηλέμαχος θεοειδής:
OD.1,114	ἧστο γὰρ ἐν μνηστῆρσι φίλον τετιημένος ἦτορ,
OD.1,115	ὀσσόμενος πατέρ' ἐσθλὸν ἐνὶ φρεσίν, εἴ ποθεν ἐλθὼν
OD.1,116	μνηστήρων τῶν μὲν σκέδασιν κατὰ δώματα θείη,
OD.1,117	τιμὴν δ' αὐτὸς ἔχοι καὶ κτήμασιν οἷσιν ἀνάσσοι.
OD.1,118	τὰ φρονέων μνηστῆρσι μεθήμενος εἴσιδ' Ἀθήνην,
OD.1,119	βῆ δ' ἰθὺς προθύροιο, νεμεσσήθη δ' ἐνὶ θυμῷ
OD.1,120	ξεῖνον δηθὰ θύρῃσιν ἐφεστάμεν: ἐγγύθι δὲ στὰς
OD.1,121	χεῖρ' ἕλε δεξιτερὴν καὶ ἐδέξατο χάλκεον ἔγχος,
OD.1,122	καί μιν φωνήσας ἔπεα πτερόεντα προσηύδα:
OD.1,123	"χαῖρε, ξεῖνε, παρ' ἄμμι φιλήσεαι: αὐτὰρ ἔπειτα
OD.1,124	δείπνου πασσάμενος μυθήσεαι ὅττεό σε χρή."
OD.1,125	ὣς εἰπὼν ἡγεῖθ', ἡ δ' ἕσπετο Παλλὰς Ἀθήνη.
OD.1,126	οἱ δ' ὅτε δή ῥ' ἔντοσθεν ἔσαν δόμου ὑψηλοῖο,
OD.1,127	ἔγχος μέν ῥ' ἔστησε φέρων πρὸς κίονα μακρὴν
OD.1,128	δουροδόκης ἔντοσθεν ἐϋξόου, ἔνθα περ ἄλλα
OD.1,129	ἔγχε' Ὀδυσσῆος ταλασίφρονος ἵστατο πολλά,
OD.1,130	αὐτὴν δ' ἐς θρόνον εἷσεν ἄγων, ὑπὸ λῖτα πετάσσας,
OD.1,131	καλὸν δαιδάλεον: ὑπὸ δὲ θρῆνυς ποσὶν ἦεν.
OD.1,132	πὰρ δ' αὐτὸς κλισμὸν θέτο ποικίλον, ἔκτοθεν ἄλλων
OD.1,133	μνηστήρων, μὴ ξεῖνος ἀνιηθεὶς ὀρυμαγδῷ
OD.1,134	δείπνῳ ἀηδήσειεν, ὑπερφιάλοισι μετελθών,
OD.1,135	ἠδ' ἵνα μιν περὶ πατρὸς ἀποιχομένοιο ἔροιτο.
OD.1,136	χέρνιβα δ' ἀμφίπολος προχόῳ ἐπέχευε φέρουσα
OD.1,137	καλῇ χρυσείῃ, ὑπὲρ ἀργυρέοιο λέβητος,
OD.1,138	νίψασθαι: παρὰ δὲ ξεστὴν ἐτάνυσσε τράπεζαν.
OD.1,139	σῖτον δ' αἰδοίη ταμίη παρέθηκε φέρουσα,
OD.1,140	εἴδατα πόλλ' ἐπιθεῖσα, χαριζομένη παρεόντων:
OD.1,141	δαιτρὸς δὲ κρειῶν πίνακας παρέθηκεν ἀείρας
OD.1,142	παντοίων, παρὰ δέ σφι τίθει χρύσεια κύπελλα,
OD.1,143	κῆρυξ δ' αὐτοῖσιν θάμ' ἐπῴχετο οἰνοχοεύων.
OD.1,144	ἐς δ' ἦλθον μνηστῆρες ἀγήνορες: οἱ μὲν ἔπειτα
OD.1,145	ἑξείης ἕζοντο κατὰ κλισμούς τε θρόνους τε.
OD.1,146	τοῖσι δὲ κήρυκες μὲν ὕδωρ ἐπὶ χεῖρας ἔχευαν,
OD.1,147	σῖτον δὲ δμῳαὶ παρενήεον ἐν κανέοισι,
OD.1,148	„κοῦροι δὲ κρητῆρας ἐπεστέψαντο ποτοῖο.“
OD.1,149	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
OD.1,150	αὐτὰρ ἐπεὶ πόσιος καὶ ἐδητύος ἐξ ἔρον ἕντο
OD.1,151	μνηστῆρες, τοῖσιν μὲν ἐνὶ φρεσὶν ἄλλα μεμήλει,
OD.1,152	μολπή τ' ὀρχηστύς τε: τὰ γάρ τ' ἀναθήματα δαιτός.
OD.1,153	κῆρυξ δ' ἐν χερσὶν κίθαριν περικαλλέα θῆκε
OD.1,154	Φημίῳ, ὅς ῥ' ἤειδε παρὰ μνηστῆρσιν ἀνάγκῃ.
OD.1,155	ἦ τοι ὁ φορμίζων ἀνεβάλλετο καλὸν ἀείδειν,
OD.1,156	αὐτὰρ Τηλέμαχος προσέφη γλαυκῶπιν Ἀθήνην,
OD.1,157	ἄγχι σχὼν κεφαλήν, ἵνα μὴ πευθοίαθ' οἱ ἄλλοι:
OD.1,158	"ξεῖνε φίλ', ἦ καί μοι νεμεσήσεαι ὅττι κεν εἴπω;
OD.1,159	τούτοισιν μὲν ταῦτα μέλει, κίθαρις καὶ ἀοιδή,
OD.1,160	ῥεῖ', ἐπεὶ ἀλλότριον βίοτον νήποινον ἔδουσιν,
OD.1,161	ἀνέρος, οὗ δή που λεύκ' ὀστέα πύθεται ὄμβρῳ
OD.1,162	κείμεν' ἐπ' ἠπείρου, ἢ εἰν ἁλὶ κῦμα κυλίνδει.
OD.1,163	εἰ κεῖνόν γ' Ἰθάκηνδε ἰδοίατο νοστήσαντα,
OD.1,164	πάντες κ' ἀρησαίατ' ἐλαφρότεροι πόδας εἶναι
OD.1,165	ἢ ἀφνειότεροι χρυσοῖό τε ἐσθῆτός τε.
OD.1,166	νῦν δ' ὁ μὲν ὣς ἀπόλωλε κακὸν μόρον, οὐδέ τις ἥμιν
OD.1,167	θαλπωρή, εἴ πέρ τις ἐπιχθονίων ἀνθρώπων
OD.1,168	φῇσιν ἐλεύσεσθαι: τοῦ δ' ὤλετο νόστιμον ἦμαρ.
OD.1,169	ἀλλ' ἄγε μοι τόδε εἰπὲ καὶ ἀτρεκέως κατάλεξον:
OD.1,170	τίς πόθεν εἰς ἀνδρῶν; πόθι τοι πόλις ἠδὲ τοκῆες;
OD.1,171	ὁπποίης τ' ἐπὶ νηὸς ἀφίκεο; πῶς δέ σε ναῦται
OD.1,172	ἤγαγον εἰς Ἰθάκην; τίνες ἔμμεναι εὐχετόωντο;
OD.1,173	οὐ μὲν γάρ τί σε πεζὸν ὀΐομαι ἐνθάδ' ἱκέσθαι.
OD.1,174	καί μοι τοῦτ' ἀγόρευσον ἐτήτυμον, ὄφρ' ἐῢ εἰδῶ,
OD.1,175	ἠὲ νέον μεθέπεις, ἦ καὶ πατρώϊός ἐσσι
OD.1,176	ξεῖνος, ἐπεὶ πολλοὶ ἴσαν ἀνέρες ἡμέτερον δῶ
OD.1,177	ἄλλοι, ἐπεὶ καὶ κεῖνος ἐπίστροφος ἦν ἀνθρώπων."
OD.1,178	τὸν δ' αὖτε προσέειπε θεὰ γλαυκῶπις Ἀθήνη:
OD.1,179	"τοιγὰρ ἐγώ τοι ταῦτα μάλ' ἀτρεκέως ἀγορεύσω.
OD.1,180	Μέντης Ἀγχιάλοιο δαΐφρονος εὔχομαι εἶναι
OD.1,181	υἱός, ἀτὰρ Ταφίοισι φιληρέτμοισιν ἀνάσσω.
OD.1,182	νῦν δ' ὧδε ξὺν νηῒ κατήλυθον ἠδ' ἑτάροισι,
OD.1,183	πλέων ἐπὶ οἴνοπα πόντον ἐπ' ἀλλοθρόους ἀνθρώπους,
OD.1,184	ἐς Τεμέσην μετὰ χαλκόν, ἄγω δ' αἴθωνα σίδηρον.
OD.1,185	νηῦς δέ μοι ἥδ' ἕστηκεν ἐπ' ἀγροῦ νόσφι πόληος,
OD.1,186	ἐν λιμένι Ῥείθρῳ, ὑπὸ Νηΐῳ ὑλήεντι.
OD.1,187	ξεῖνοι δ' ἀλλήλων πατρώϊοι εὐχόμεθ' εἶναι
OD.1,188	ἐξ ἀρχῆς, εἴ πέρ τε γέροντ' εἴρηαι ἐπελθὼν
OD.1,189	Λαέρτην ἥρωα, τὸν οὐκέτι φασὶ πόλινδε
OD.1,190	ἔρχεσθ', ἀλλ' ἀπάνευθεν ἐπ' ἀγροῦ πήματα πάσχειν
OD.1,191	γρηῒ σὺν ἀμφιπόλῳ, ἥ οἱ βρῶσίν τε πόσιν τε
OD.1,192	παρτιθεῖ, εὖτ' ἄν μιν κάματος κατὰ γυῖα λάβῃσιν
OD.1,193	ἑρπύζοντ' ἀνὰ γουνὸν ἀλῳῆς οἰνοπέδοιο.
OD.1,194	νῦν δ' ἦλθον: δὴ γάρ μιν ἔφαντ' ἐπιδήμιον εἶναι,
OD.1,195	σὸν πατέρ': ἀλλά νυ τόν γε θεοὶ βλάπτουσι κελεύθου.
OD.1,196	οὐ γάρ πω τέθνηκεν ἐπὶ χθονὶ δῖος Ὀδυσσεύς,
OD.1,197	ἀλλ' ἔτι που ζωὸς κατερύκεται εὐρέϊ πόντῳ,
OD.1,198	νήσῳ ἐν ἀμφιρύτῃ, χαλεποὶ δέ μιν ἄνδρες ἔχουσιν,
OD.1,199	ἄγριοι, οἵ που κεῖνον ἐρυκανόωσ' ἀέκοντα.
OD.1,200	αὐτὰρ νῦν τοι ἐγὼ μαντεύσομαι, ὡς ἐνὶ θυμῷ
OD.1,201	ἀθάνατοι βάλλουσι καὶ ὡς τελέεσθαι ὀΐω,
OD.1,202	οὔτε τι μάντις ἐὼν οὔτ' οἰωνῶν σάφα εἰδώς.
OD.1,203	οὔ τοι ἔτι δηρόν γε φίλης ἀπὸ πατρίδος αἴης
OD.1,204	ἔσσεται, οὐδ' εἴ πέρ τε σιδήρεα δέσματ' ἔχῃσι:
OD.1,205	φράσσεται ὥς κε νέηται, ἐπεὶ πολυμήχανός ἐστιν.
OD.1,206	ἀλλ' ἄγε μοι τόδε εἰπὲ καὶ ἀτρεκέως κατάλεξον,
OD.1,207	εἰ δὴ ἐξ αὐτοῖο τόσος πάϊς εἰς Ὀδυσῆος.
OD.1,208	αἰνῶς μὲν κεφαλήν τε καὶ ὄμματα καλὰ ἔοικας
OD.1,209	κείνῳ, ἐπεὶ θαμὰ τοῖον ἐμισγόμεθ' ἀλλήλοισι,
OD.1,210	πρίν γε τὸν ἐς Τροίην ἀναβήμεναι, ἔνθα περ ἄλλοι
OD.1,211	Ἀργείων οἱ ἄριστοι ἔβαν κοίλῃσ' ἐνὶ νηυσίν:
OD.1,212	ἐκ τοῦ δ' οὔτ' Ὀδυσῆα ἐγὼν ἴδον οὔτ' ἐμὲ κεῖνος."
OD.1,213	τὴν δ' αὖ Τηλέμαχος πεπνυμένος ἀντίον ηὔδα:
OD.1,214	"τοιγὰρ ἐγώ τοι, ξεῖνε, μάλ' ἀτρεκέως ἀγορεύσω.
OD.1,215	μήτηρ μέν τέ μέ φησι τοῦ ἔμμεναι, αὐτὰρ ἐγώ γε
OD.1,216	οὐκ οἶδ': οὐ γάρ πώ τις ἑὸν γόνον αὐτὸς ἀνέγνω.
OD.1,217	ὡς δὴ ἐγώ γ' ὄφελον μάκαρός νύ τευ ἔμμεναι υἱὸς
OD.1,218	ἀνέρος, ὃν κτεάτεσσιν ἑοῖσ' ἔπι γῆρας ἔτετμε.
OD.1,219	νῦν δ' ὃς ἀποτμότατος γένετο θνητῶν ἀνθρώπων,
OD.1,220	τοῦ μ' ἔκ φασι γενέσθαι, ἐπεὶ σύ με τοῦτ' ἐρεείνεις."
OD.1,221	τὸν δ' αὖτε προσέειπε θεὰ γλαυκῶπις Ἀθήνη:
OD.1,222	"οὐ μέν τοι γενεήν γε θεοὶ νώνυμνον ὀπίσσω
OD.1,223	θῆκαν, ἐπεὶ σέ γε τοῖον ἐγείνατο Πηνελόπεια.
OD.1,224	ἀλλ' ἄγε μοι τόδε εἰπὲ καὶ ἀτρεκέως κατάλεξον:
OD.1,225	τίς δαίς, τίς δὲ ὅμιλος ὅδ' ἔπλετο; τίπτε δέ σε χρεώ;
OD.1,226	εἰλαπίνη ἦε γάμος; ἐπεὶ οὐκ ἔρανος τάδε γ' ἐστίν,
OD.1,227	ὥς τέ μοι ὑβρίζοντες ὑπερφιάλως δοκέουσι
OD.1,228	δαίνυσθαι κατὰ δῶμα. νεμεσσήσαιτό κεν ἀνὴρ
OD.1,229	αἴσχεα πόλλ' ὁρόων, ὅς τις πινυτός γε μετέλθοι."
OD.1,230	τὴν δ' αὖ Τηλέμαχος πεπνυμένος ἀντίον ηὔδα:
OD.1,231	"ξεῖν', ἐπεὶ ἂρ δὴ ταῦτά μ' ἀνείρεαι ἠδὲ μεταλλᾷς,
OD.1,232	μέλλεν μέν ποτε οἶκος ὅδ' ἀφνειὸς καὶ ἀμύμων
OD.1,233	ἔμμεναι, ὄφρ' ἔτι κεῖνος ἀνὴρ ἐπιδήμιος ἦεν:
OD.1,234	νῦν δ' ἑτέρως ἐβόλοντο θεοὶ κακὰ μητιόωντες,
OD.1,235	οἳ κεῖνον μὲν ἄϊστον ἐποίησαν περὶ πάντων
OD.1,236	ἀνθρώπων, ἐπεὶ οὔ κε θανόντι περ ὧδ' ἀκαχοίμην,
OD.1,237	εἰ μετὰ οἷσ' ἑτάροισι δάμη Τρώων ἐνὶ δήμῳ,
OD.1,238	ἠὲ φίλων ἐν χερσίν, ἐπεὶ πόλεμον τολύπευσε.
OD.1,239	τῶ κέν οἱ τύμβον μὲν ἐποίησαν Παναχαιοί,
OD.1,240	ἠδέ κε καὶ ᾧ παιδὶ μέγα κλέος ἤρατ' ὀπίσσω.
OD.1,241	νῦν δέ μιν ἀκλειῶς Ἅρπυιαι ἀνηρέψαντο:
OD.1,242	οἴχετ' ἄϊστος ἄπυστος, ἐμοὶ δ' ὀδύνας τε γόους τε
OD.1,243	κάλλιπεν: οὐδέ τι κεῖνον ὀδυρόμενος στεναχίζω
OD.1,244	οἶον, ἐπεί νύ μοι ἄλλα θεοὶ κακὰ κήδε' ἔτευξαν.
OD.1,245	ὅσσοι γὰρ νήσοισιν ἐπικρατέουσιν ἄριστοι,
OD.1,246	Δουλιχίῳ τε Σάμῃ τε καὶ ὑλήεντι Ζακύνθῳ,
OD.1,247	ἠδ' ὅσσοι κραναὴν Ἰθάκην κάτα κοιρανέουσι,
OD.1,248	τόσσοι μητέρ' ἐμὴν μνῶνται, τρύχουσι δὲ οἶκον.
OD.1,249	ἡ δ' οὔτ' ἀρνεῖται στυγερὸν γάμον οὔτε τελευτὴν
OD.1,250	ποιῆσαι δύναται: τοὶ δὲ φθινύθουσιν ἔδοντες
OD.1,251	οἶκον ἐμόν: τάχα δή με διαρραίσουσι καὶ αὐτόν."
OD.1,252	τὸν δ' ἐπαλαστήσασα προσηύδα Παλλὰς Ἀθήνη:
OD.1,253	"ὢ πόποι, ἦ δὴ πολλὸν ἀποιχομένου Ὀδυσῆος
OD.1,254	δεύῃ, ὅ κε μνηστῆρσιν ἀναιδέσι χεῖρας ἐφείη.
OD.1,255	εἰ γὰρ νῦν ἐλθὼν δόμου ἐν πρώτῃσι θύρῃσι
OD.1,256	σταίη, ἔχων πήληκα καὶ ἀσπίδα καὶ δύο δοῦρε,
OD.1,257	τοῖος ἐὼν οἷόν μιν ἐγὼ τὰ πρῶτ' ἐνόησα
OD.1,258	οἴκῳ ἐν ἡμετέρῳ πίνοντά τε τερπόμενόν τε,
OD.1,259	ἐξ Ἐφύρης ἀνιόντα παρ' Ἴλου Μερμερίδαο: --
OD.1,260	ᾤχετο γὰρ καὶ κεῖσε θοῆς ἐπὶ νηὸς Ὀδυσσεὺς
OD.1,261	φάρμακον ἀνδροφόνον διζήμενος, ὄφρα οἱ εἴη
OD.1,262	ἰοὺς χρίεσθαι χαλκήρεας: ἀλλ' ὁ μὲν οὔ οἱ
OD.1,263	δῶκεν, ἐπεί ῥα θεοὺς νεμεσίζετο αἰὲν ἐόντας,
OD.1,264	ἀλλὰ πατήρ οἱ δῶκεν ἐμός: φιλέεσκε γὰρ αἰνῶς: --
OD.1,265	τοῖος ἐὼν μνηστῆρσιν ὁμιλήσειεν Ὀδυσσεύς:
OD.1,266	πάντες κ' ὠκύμοροί τε γενοίατο πικρόγαμοί τε.
OD.1,267	ἀλλ' ἦ τοι μὲν ταῦτα θεῶν ἐν γούνασι κεῖται,
OD.1,268	ἤ κεν νοστήσας ἀποτείσεται, ἦε καὶ οὐκί,
OD.1,269	οἷσιν ἐνὶ μεγάροισι: σὲ δὲ φράζεσθαι ἄνωγα,
OD.1,270	ὅππως κε μνηστῆρας ἀπώσεαι ἐκ μεγάροιο.
OD.1,271	εἰ δ' ἄγε νῦν ξυνίει καὶ ἐμῶν ἐμπάζεο μύθων:
OD.1,272	αὔριον εἰς ἀγορὴν καλέσας ἥρωας Ἀχαιοὺς
OD.1,273	μῦθον πέφραδε πᾶσι, θεοὶ δ' ἐπὶ μάρτυροι ἔστων.
OD.1,274	μνηστῆρας μὲν ἐπὶ σφέτερα σκίδνασθαι ἄνωχθι,
OD.1,275	μητέρα δ', εἴ οἱ θυμὸς ἐφορμᾶται γαμέεσθαι,
OD.1,276	ἂψ ἴτω ἐς μέγαρον πατρὸς μέγα δυναμένοιο:
OD.1,277	οἱ δὲ γάμον τεύξουσι καὶ ἀρτυνέουσιν ἔεδνα
OD.1,278	πολλὰ μάλ', ὅσσα ἔοικε φίλης ἐπὶ παιδὸς ἕπεσθαι.
OD.1,279	σοὶ δ' αὐτῷ πυκινῶς ὑποθήσομαι, αἴ κε πίθηαι:
OD.1,280	νῆ' ἄρσας ἐρέτῃσιν ἐείκοσιν, ἥ τις ἀρίστη,
OD.1,281	ἔρχεο πευσόμενος πατρὸς δὴν οἰχομένοιο,
OD.1,282	ἤν τίς τοι εἴπῃσι βροτῶν, ἢ ὄσσαν ἀκούσῃς
OD.1,283	ἐκ Διός, ἥ τε μάλιστα φέρει κλέος ἀνθρώποισι.
OD.1,284	πρῶτα μὲν ἐς Πύλον ἐλθὲ καὶ εἴρεο Νέστορα δῖον,
OD.1,285	κεῖθεν δὲ Σπάρτηνδε παρὰ ξανθὸν Μενέλαον:
OD.1,286	ὃς γὰρ δεύτατος ἦλθεν Ἀχαιῶν χαλκοχιτώνων.
OD.1,287	εἰ μέν κεν πατρὸς βίοτον καὶ νόστον ἀκούσῃς,
OD.1,288	ἦ τ' ἂν τρυχόμενός περ ἔτι τλαίης ἐνιαυτόν:
OD.1,289	εἰ δέ κε τεθνηῶτος ἀκούσῃς μηδ' ἔτ' ἐόντος,
OD.1,290	νοστήσας δὴ ἔπειτα φίλην ἐς πατρίδα γαῖαν
OD.1,291	σῆμά τέ οἱ χεῦαι καὶ ἐπὶ κτέρεα κτερεΐξαι
OD.1,292	πολλὰ μάλ', ὅσσα ἔοικε, καὶ ἀνέρι μητέρα δοῦναι.
OD.1,293	αὐτὰρ ἐπὴν δὴ ταῦτα τελευτήσῃς τε καὶ ἕρξῃς,
OD.1,294	φράζεσθαι δὴ ἔπειτα κατὰ φρένα καὶ κατὰ θυμόν,
OD.1,295	ὅππως κε μνηστῆρας ἐνὶ μεγάροισι τεοῖσι
OD.1,296	κτείνῃς ἠὲ δόλῳ ἢ ἀμφαδόν: οὐδέ τί σε χρὴ
OD.1,297	νηπιάας ὀχέειν, ἐπεὶ οὐκέτι τηλίκος ἐσσί.
OD.1,298	ἦ οὐκ ἀΐεις οἷον κλέος ἔλλαβε δῖος Ὀρέστης
OD.1,299	πάντας ἐπ' ἀνθρώπους, ἐπεὶ ἔκτανε πατροφονῆα,
OD.1,300	Αἴγισθον δολόμητιν, ὅ οἱ πατέρα κλυτὸν ἔκτα;
OD.1,301	καὶ σύ, φίλος, μάλα γάρ σ' ὁρόω καλόν τε μέγαν τε,
OD.1,302	ἄλκιμος ἔσσ', ἵνα τίς σε καὶ ὀψιγόνων ἐῢ εἴπῃ.
OD.1,303	αὐτὰρ ἐγὼν ἐπὶ νῆα θοὴν κατελεύσομαι ἤδη
OD.1,304	ἠδ' ἑτάρους, οἵ πού με μάλ' ἀσχαλόωσι μένοντες:
OD.1,305	σοὶ δ' αὐτῷ μελέτω, καὶ ἐμῶν ἐμπάζεο μύθων."
OD.1,306	τὴν δ' αὖ Τηλέμαχος πεπνυμένος ἀντίον ηὔδα:
OD.1,307	"ξεῖν', ἦ τοι μὲν ταῦτα φίλα φρονέων ἀγορεύεις,
OD.1,308	ὥς τε πατὴρ ᾧ παιδί, καὶ οὔ ποτε λήσομαι αὐτῶν.
OD.1,309	ἀλλ' ἄγε νῦν ἐπίμεινον, ἐπειγόμενός περ ὁδοῖο,
OD.1,310	ὄφρα λοεσσάμενός τε τεταρπόμενός τε φίλον κῆρ
OD.1,311	δῶρον ἔχων ἐπὶ νῆα κίῃς, χαίρων ἐνὶ θυμῷ,
OD.1,312	τιμῆεν, μάλα καλόν, ὅ τοι κειμήλιον ἔσται
OD.1,313	ἐξ ἐμεῦ, οἷα φίλοι ξεῖνοι ξείνοισι διδοῦσι."
OD.1,314	τὸν δ' ἠμείβετ' ἔπειτα θεὰ γλαυκῶπις Ἀθήνη:
OD.1,315	"μή μ' ἔτι νῦν κατέρυκε, λιλαιόμενόν περ ὁδοῖο:
OD.1,316	δῶρον δ' ὅττι κέ μοι δοῦναι φίλον ἦτορ ἀνώγῃ,
OD.1,317	αὖτις ἀνερχομένῳ δόμεναι οἶκόνδε φέρεσθαι,
OD.1,318	καὶ μάλα καλὸν ἑλών: σοὶ δ' ἄξιον ἔσται ἀμοιβῆς."
OD.1,319	ἡ μὲν ἄρ' ὣς εἰποῦσ' ἀπέβη γλαυκῶπις Ἀθήνη,
OD.1,320	ὄρνις δ' ὣς ἀνόπαια διέπτατο: τῷ δ' ἐνὶ θυμῷ
OD.1,321	θῆκε μένος καὶ θάρσος, ὑπέμνησέν τέ ἑ πατρὸς
OD.1,322	μᾶλλον ἔτ' ἢ τὸ πάροιθεν. ὁ δὲ φρεσὶν ᾗσι νοήσας
OD.1,323	θάμβησεν κατὰ θυμόν: ὀΐσατο γὰρ θεὸν εἶναι.
OD.1,324	αὐτίκα δὲ μνηστῆρας ἐπῴχετο ἰσόθεος φώς.
OD.1,325	τοῖσι δ' ἀοιδὸς ἄειδε περικλυτός, οἱ δὲ σιωπῇ
OD.1,326	εἵατ' ἀκούοντες: ὁ δ' Ἀχαιῶν νόστον ἄειδε
OD.1,327	λυγρόν, ὃν ἐκ Τροίης ἐπετείλατο Παλλὰς Ἀθήνη.
OD.1,328	τοῦ δ' ὑπερωϊόθεν φρεσὶ σύνθετο θέσπιν ἀοιδὴν
OD.1,329	κούρη Ἰκαρίοιο, περίφρων Πηνελόπεια:
OD.1,330	κλίμακα δ' ὑψηλὴν κατεβήσετο οἷο δόμοιο,
OD.1,331	οὐκ οἴη, ἅμα τῇ γε καὶ ἀμφίπολοι δύ' ἕποντο.
OD.1,332	ἡ δ' ὅτε δὴ μνηστῆρας ἀφίκετο δῖα γυναικῶν,
OD.1,333	στῆ ῥα παρὰ σταθμὸν τέγεος πύκα ποιητοῖο,
OD.1,334	ἄντα παρειάων σχομένη λιπαρὰ κρήδεμνα:
OD.1,335	ἀμφίπολος δ' ἄρα οἱ κεδνὴ ἑκάτερθε παρέστη.
OD.1,336	δακρύσασα δ' ἔπειτα προσηύδα θεῖον ἀοιδόν:
OD.1,337	"φήμιε, πολλὰ γὰρ ἄλλα βροτῶν θελκτήρια οἶδας
OD.1,338	ἔργ' ἀνδρῶν τε θεῶν τε, τά τε κλείουσιν ἀοιδοί:
OD.1,339	τῶν ἕν γέ σφιν ἄειδε παρήμενος, οἱ δὲ σιωπῇ
OD.1,340	οἶνον πινόντων: ταύτης δ' ἀποπαύε' ἀοιδῆς
OD.1,341	λυγρῆς, ἥ τέ μοι αἰὲν ἐνὶ στήθεσσι φίλον κῆρ
OD.1,342	τείρει, ἐπεί με μάλιστα καθίκετο πένθος ἄλαστον.
OD.1,343	τοίην γὰρ κεφαλὴν ποθέω μεμνημένη αἰεὶ
OD.1,344	ἀνδρός, τοῦ κλέος εὐρὺ καθ' Ἑλλάδα καὶ μέσον Ἄργος."
OD.1,345	τὴν δ' αὖ Τηλέμαχος πεπνυμένος ἀντίον ηὔδα:
OD.1,346	"μῆτερ ἐμή, τί τ' ἄρα φθονέεις ἐρίηρον ἀοιδὸν
OD.1,347	τέρπειν ὅππῃ οἱ νόος ὄρνυται; οὔ νύ τ' ἀοιδοὶ
OD.1,348	αἴτιοι, ἀλλά ποθι Ζεὺς αἴτιος, ὅς τε δίδωσιν
OD.1,349	ἀνδράσιν ἀλφηστῇσιν ὅπως ἐθέλῃσιν ἑκάστῳ.
OD.1,350	τούτῳ δ' οὐ νέμεσις Δαναῶν κακὸν οἶτον ἀείδειν:
OD.1,351	τὴν γὰρ ἀοιδὴν μᾶλλον ἐπικλείουσ' ἄνθρωποι,
OD.1,352	ἥ τις ἀϊόντεσσι νεωτάτη ἀμφιπέληται.
OD.1,353	σοὶ δ' ἐπιτολμάτω κραδίη καὶ θυμὸς ἀκούειν:
OD.1,354	οὐ γὰρ Ὀδυσσεὺς οἶος ἀπώλεσε νόστιμον ἦμαρ
OD.1,355	ἐν Τροίῃ, πολλοὶ δὲ καὶ ἄλλοι φῶτες ὄλοντο.
OD.1,356	ἀλλ' εἰς οἶκον ἰοῦσα τὰ σ' αὐτῆς ἔργα κόμιζε,
OD.1,357	ἱστόν τ' ἠλακάτην τε, καὶ ἀμφιπόλοισι κέλευε
OD.1,358	ἔργον ἐποίχεσθαι: μῦθος δ' ἄνδρεσσι μελήσει
OD.1,359	πᾶσι, μάλιστα δ' ἐμοί: τοῦ γὰρ κράτος ἔστ' ἐνὶ οἴκῳ."
OD.1,360	ἡ μὲν θαμβήσασα πάλιν οἶκόνδε βεβήκει:
OD.1,361	παιδὸς γὰρ μῦθον πεπνυμένον ἔνθετο θυμῷ.
OD.1,362	ἐς δ' ὑπερῷ' ἀναβᾶσα σὺν ἀμφιπόλοισι γυναιξὶ
OD.1,363	κλαῖεν ἔπειτ' Ὀδυσῆα, φίλον πόσιν, ὄφρα οἱ ὕπνον
OD.1,364	ἡδὺν ἐπὶ βλεφάροισι βάλε γλαυκῶπις Ἀθήνη.
OD.1,365	μνηστῆρες δ' ὁμάδησαν ἀνὰ μέγαρα σκιόεντα:
OD.1,366	πάντες δ' ἠρήσαντο παραὶ λεχέεσσι κλιθῆναι.
OD.1,367	τοῖσι δὲ Τηλέμαχος πεπνυμένος ἤρχετο μύθων:
OD.1,368	"μητρὸς ἐμῆς μνηστῆρες, ὑπέρβιον ὕβριν ἔχοντες,
OD.1,369	νῦν μὲν δαινύμενοι τερπώμεθα, μηδὲ βοητὺς
OD.1,370	ἔστω, ἐπεὶ τό γε καλὸν ἀκουέμεν ἐστὶν ἀοιδοῦ
OD.1,371	τοιοῦδ' οἷος ὅδ' ἐστί, θεοῖσ' ἐναλίγκιος αὐδήν.
OD.1,372	ἠῶθεν δ' ἀγορήνδε καθεζώμεσθα κιόντες
OD.1,373	πάντες, ἵν' ὕμιν μῦθον ἀπηλεγέως ἀποείπω,
OD.1,374	ἐξιέναι μεγάρων: ἄλλας δ' ἀλεγύνετε δαῖτας,
OD.1,375	ὑμὰ κτήματ' ἔδοντες, ἀμειβόμενοι κατὰ οἴκους.
OD.1,376	εἰ δ' ὕμιν δοκέει τόδε λωΐτερον καὶ ἄμεινον
OD.1,377	ἔμμεναι, ἀνδρὸς ἑνὸς βίοτον νήποινον ὀλέσθαι,
OD.1,378	κείρετ': ἐγὼ δὲ θεοὺς ἐπιβώσομαι αἰὲν ἐόντας,
OD.1,379	αἴ κέ ποθι Ζεὺς δῷσι παλίντιτα ἔργα γενέσθαι:
OD.1,380	νήποινοί κεν ἔπειτα δόμων ἔντοσθεν ὄλοισθε."
OD.1,381	ὣς ἔφαθ', οἱ δ' ἄρα πάντες ὀδὰξ ἐν χείλεσι φύντες
OD.1,382	Τηλέμαχον θαύμαζον, ὃ θαρσαλέως ἀγόρευε.
OD.1,383	τὸν δ' αὖτ' Ἀντίνοος προσέφη, Εὐπείθεος υἱός:
OD.1,384	"Τηλέμαχ', ἦ μάλα δή σε διδάσκουσιν θεοὶ αὐτοὶ
OD.1,385	ὑψαγόρην τ' ἔμεναι καὶ θαρσαλέως ἀγορεύειν.
OD.1,386	μὴ σέ γ' ἐν ἀμφιάλῳ Ἰθάκῃ βασιλῆα Κρονίων
OD.1,387	ποιήσειεν, ὅ τοι γενεῇ πατρώϊόν ἐστιν."
OD.1,388	τὸν δ' αὖ Τηλέμαχος πεπνυμένος ἀντίον ηὔδα:
OD.1,389	"Ἀντίνο', εἴ πέρ μοι καὶ ἀγάσσεαι ὅττι κεν εἴπω,
OD.1,390	καί κεν τοῦτ' ἐθέλοιμι Διός γε διδόντος ἀρέσθαι.
OD.1,391	ἦ φῂς τοῦτο κάκιστον ἐν ἀνθρώποισι τετύχθαι;
OD.1,392	οὐ μὲν γάρ τι κακὸν βασιλευέμεν: αἶψά τέ οἱ δῶ
OD.1,393	ἀφνειὸν πέλεται καὶ τιμηέστερος αὐτός.
OD.1,394	ἀλλ' ἦ τοι βασιλῆες Ἀχαιῶν εἰσὶ καὶ ἄλλοι
OD.1,395	πολλοὶ ἐν ἀμφιάλῳ Ἰθάκῃ, νέοι ἠδὲ παλαιοί,
OD.1,396	τῶν κέν τις τόδ' ἔχῃσιν, ἐπεὶ θάνε δῖος Ὀδυσσεύς:
OD.1,397	αὐτὰρ ἐγὼν οἴκοιο ἄναξ ἔσομ' ἡμετέροιο
OD.1,398	καὶ δμώων, οὕς μοι ληΐσσατο δῖος Ὀδυσσεύς."
OD.1,399	τὸν δ' αὖτ' Εὐρύμαχος, Πολύβου πάϊς, ἀντίον ηὔδα:
OD.1,400	"Τηλέμαχ', ἦ τοι ταῦτα θεῶν ἐν γούνασι κεῖται,
OD.1,401	ὅς τις ἐν ἀμφιάλῳ Ἰθάκῃ βασιλεύσει Ἀχαιῶν:
OD.1,402	κτήματα δ' αὐτὸς ἔχοις καὶ δώμασι σοῖσιν ἀνάσσοις.
OD.1,403	μὴ γὰρ ὅ γ' ἔλθοι ἀνήρ, ὅς τίς σ' ἀέκοντα βίηφι
OD.1,404	κτήματ' ἀπορραίσει', Ἰθάκης ἔτι ναιεταούσης.
OD.1,405	ἀλλ' ἐθέλω σε, φέριστε, περὶ ξείνοιο ἐρέσθαι,
OD.1,406	ὁππόθεν οὗτος ἀνήρ: ποίης δ' ἐξ εὔχεται εἶναι
OD.1,407	γαίης; ποῦ δέ νύ οἱ γενεὴ καὶ πατρὶς ἄρουρα;
OD.1,408	ἠέ τιν' ἀγγελίην πατρὸς φέρει ἐρχομένοιο,
OD.1,409	ἦ ἑὸν αὐτοῦ χρεῖος ἐελδόμενος τόδ' ἱκάνει;
OD.1,410	οἷον ἀναΐξας ἄφαρ οἴχεται, οὐδ' ὑπέμεινε
OD.1,411	γνώμεναι: οὐ μὲν γάρ τι κακῷ εἰς ὦπα ἐῴκει."
OD.1,412	τὸν δ' αὖ Τηλέμαχος πεπνυμένος ἀντίον ηὔδα:
OD.1,413	"Εὐρύμαχ', ἦ τοι νόστος ἀπώλετο πατρὸς ἐμοῖο:
OD.1,414	οὔτ' οὖν ἀγγελίῃ ἔτι πείθομαι, εἴ ποθεν ἔλθοι,
OD.1,415	οὔτε θεοπροπίης ἐμπάζομαι, ἥν τινα μήτηρ
OD.1,416	ἐς μέγαρον καλέσασα θεοπρόπον ἐξερέηται.
OD.1,417	ξεῖνος δ' οὗτος ἐμὸς πατρώϊος ἐκ Τάφου ἐστί,
OD.1,418	Μέντης δ' Ἀγχιάλοιο δαΐφρονος εὔχεται εἶναι
OD.1,419	υἱός, ἀτὰρ Ταφίοισι φιληρέτμοισιν ἀνάσσει."
OD.1,420	ὣς φάτο Τηλέμαχος, φρεσὶ δ' ἀθανάτην θεὸν ἔγνω.
OD.1,421	οἱ δ' εἰς ὀρχηστύν τε καὶ ἱμερόεσσαν ἀοιδὴν
OD.1,422	τρεψάμενοι τέρποντο, μένον δ' ἐπὶ ἕσπερον ἐλθεῖν.
OD.1,423	τοῖσι δὲ τερπομένοισι μέλας ἐπὶ ἕσπερος ἦλθε:
OD.1,424	δὴ τότε κακκείοντες ἔβαν οἶκόνδε ἕκαστος.
OD.1,425	Τηλέμαχος δ', ὅθι οἱ θάλαμος περικαλλέος αὐλῆς
OD.1,426	ὑψηλὸς δέδμητο, περισκέπτῳ ἐνὶ χώρῳ,
OD.1,427	ἔνθ' ἔβη εἰς εὐνὴν πολλὰ φρεσὶ μερμηρίζων.
OD.1,428	τῷ δ' ἄρ' ἅμ' αἰθομένας δαΐδας φέρε κεδνὰ ἰδυῖα
OD.1,429	Εὐρύκλει', Ὦπος θυγάτηρ Πεισηνορίδαο,
OD.1,430	τήν ποτε Λαέρτης πρίατο κτεάτεσσιν ἑοῖσι,
OD.1,431	πρωθήβην ἔτ' ἐοῦσαν, ἐεικοσάβοια δ' ἔδωκεν,
OD.1,432	ἶσα δέ μιν κεδνῇ ἀλόχῳ τίεν ἐν μεγάροισιν,
OD.1,433	εὐνῇ δ' οὔ ποτ' ἔμικτο, χόλον δ' ἀλέεινε γυναικός:
OD.1,434	ἥ οἱ ἅμ' αἰθομένας δαΐδας φέρε καί ἑ μάλιστα
OD.1,435	δμῳάων φιλέεσκε καὶ ἔτρεφε τυτθὸν ἐόντα.
OD.1,436	ὤϊξεν δὲ θύρας θαλάμου πύκα ποιητοῖο,
OD.1,437	ἕζετο δ' ἐν λέκτρῳ, μαλακὸν δ' ἔκδυνε χιτῶνα:
OD.1,438	καὶ τὸν μὲν γραίης πυκιμηδέος ἔμβαλε χερσίν.
OD.1,439	ἡ μὲν τὸν πτύξασα καὶ ἀσκήσασα χιτῶνα,
OD.1,440	πασσάλῳ ἀγκρεμάσασα παρὰ τρητοῖσι λέχεσσι,
OD.1,441	βῆ ῥ' ἴμεν ἐκ θαλάμοιο, θύρην δ' ἐπέρυσσε κορώνῃ
OD.1,442	ἀργυρέῃ, ἐπὶ δὲ κληῗδ' ἐτάνυσσεν ἱμάντι.
OD.1,443	ἔνθ' ὅ γε παννύχιος, κεκαλυμμένος οἰὸς ἀώτῳ,
OD.1,444	βούλευε φρεσὶν ᾗσιν ὁδόν, τὴν πέφραδ' Ἀθήνη.
OD.2,1	Ἦμος δ' ἠριγένεια φάνη ῥοδοδάκτυλος Ἠώς,
OD.2,2	ὤρνυτ' ἄρ' ἐξ εὐνῆφιν Ὀδυσσῆος φίλος υἱός,
OD.2,3	εἵματα ἑσσάμενος, περὶ δὲ ξίφος ὀξὺ θέτ' ὤμῳ,
OD.2,4	ποσσὶ δ' ὑπὸ λιπαροῖσιν ἐδήσατο καλὰ πέδιλα,
OD.2,5	βῆ δ' ἴμεν ἐκ θαλάμοιο θεῷ ἐναλίγκιος ἄντην.
OD.2,6	αἶψα δὲ κηρύκεσσι λιγυφθόγγοισι κέλευσε
OD.2,7	κηρύσσειν ἀγορήνδε κάρη κομόωντας Ἀχαιούς.
OD.2,8	οἱ μὲν ἐκήρυσσον, τοὶ δ' ἠγείροντο μάλ' ὦκα.
OD.2,9	αὐτὰρ ἐπεί ῥ' ἤγερθεν ὁμηγερέες τ' ἐγένοντο,
OD.2,10	βῆ ῥ' ἴμεν εἰς ἀγορήν, παλάμῃ δ' ἔχε χάλκεον ἔγχος,
OD.2,11	οὐκ οἶος, ἅμα τῷ γε δύω κύνες ἀργοὶ ἕποντο.
OD.2,12	θεσπεσίην δ' ἄρα τῷ γε χάριν κατέχευεν Ἀθήνη:
OD.2,13	τὸν δ' ἄρα πάντες λαοὶ ἐπερχόμενον θηεῦντο.
OD.2,14	ἕζετο δ' ἐν πατρὸς θώκῳ, εἶξαν δὲ γέροντες.
OD.2,15	τοῖσι δ' ἔπειθ' ἥρως Αἰγύπτιος ἦρχ' ἀγορεύειν,
OD.2,16	ὃς δὴ γήραϊ κυφὸς ἔην καὶ μυρία ᾔδη.
OD.2,17	καὶ γὰρ τοῦ φίλος υἱὸς ἅμ' ἀντιθέῳ Ὀδυσῆϊ
OD.2,18	Ἴλιον εἰς εὔπωλον ἔβη κοίλῃσ' ἐνὶ νηυσίν,
OD.2,19	Ἄντιφος αἰχμητής: τὸν δ' ἄγριος ἔκτανε Κύκλωψ
OD.2,20	ἐν σπῆϊ γλαφυρῷ, πύματον δ' ὁπλίσσατο δόρπον.
OD.2,21	τρεῖς δέ οἱ ἄλλοι ἔσαν, καὶ ὁ μὲν μνηστῆρσιν ὁμίλει,
OD.2,22	Εὐρύνομος, δύο δ' αἰὲν ἔχον πατρώϊα ἔργα:
OD.2,23	ἀλλ' οὐδ' ὧς τοῦ λήθετ' ὀδυρόμενος καὶ ἀχεύων.
OD.2,24	τοῦ ὅ γε δάκρυ χέων ἀγορήσατο καὶ μετέειπε:
OD.2,25	"κέκλυτε δὴ νῦν μευ, Ἰθακήσιοι, ὅττι κεν εἴπω.
OD.2,26	οὔτε ποθ' ἡμετέρη ἀγορὴ γένετ' οὔτε θόωκος
OD.2,27	ἐξ οὗ Ὀδυσσεὺς δῖος ἔβη κοίλῃσ' ἐνὶ νηυσί.
OD.2,28	νῦν δὲ τίς ὧδ' ἤγειρε; τίνα χρειὼ τόσον ἵκει
OD.2,29	ἠὲ νέων ἀνδρῶν ἢ οἳ προγενέστεροί εἰσιν;
OD.2,30	ἠέ τιν' ἀγγελίην στρατοῦ ἔκλυεν ἐρχομένοιο,
OD.2,31	ἥν χ' ἥμιν σάφα εἴποι, ὅτε πρότερός γε πύθοιτο;
OD.2,32	ἦέ τι δήμιον ἄλλο πιφαύσκεται ἠδ' ἀγορεύει;
OD.2,33	ἐσθλός μοι δοκεῖ εἶναι, ὀνήμενος. εἴθε οἱ αὐτῷ
OD.2,34	Ζεὺς ἀγαθὸν τελέσειεν, ὅ τι φρεσὶν ᾗσι μενοινᾷ."
OD.2,35	ὣς φάτο, χαῖρε δὲ φήμῃ Ὀδυσσῆος φίλος υἱός,
OD.2,36	οὐδ' ἄρ' ἔτι δὴν ἧστο, μενοίνησεν δ' ἀγορεύειν,
OD.2,37	στῆ δὲ μέσῃ ἀγορῇ: σκῆπτρον δέ οἱ ἔμβαλε χειρὶ
OD.2,38	κῆρυξ Πεισήνωρ, πεπνυμένα μήδεα εἰδώς.
OD.2,39	πρῶτον ἔπειτα γέροντα καθαπτόμενος προσέειπεν:
OD.2,40	"ὦ γέρον, οὐχ ἑκὰς οὗτος ἀνήρ, τάχα δ' εἴσεαι αὐτός,
OD.2,41	ὃς λαὸν ἤγειρα: μάλιστα δέ μ' ἄλγος ἱκάνει.
OD.2,42	οὔτε τιν' ἀγγελίην στρατοῦ ἔκλυον ἐρχομένοιο,
OD.2,43	ἥν χ' ὕμιν σάφα εἴπω, ὅτε πρότερός γε πυθοίμην,
OD.2,44	οὔτε τι δήμιον ἄλλο πιφαύσκομαι οὐδ' ἀγορεύω,
OD.2,45	ἀλλ' ἐμὸν αὐτοῦ χρεῖος, ὅ μοι κακὰ ἔμπεσεν οἴκῳ,
OD.2,46	δοιά: τὸ μὲν πατέρ' ἐσθλὸν ἀπώλεσα, ὅς ποτ' ἐν ὑμῖν
OD.2,47	τοίσδεσσιν βασίλευε, πατὴρ δ' ὣς ἤπιος ἦεν:
OD.2,48	νῦν δ' αὖ καὶ πολὺ μεῖζον, ὃ δὴ τάχα οἶκον ἅπαντα
OD.2,49	πάγχυ διαρραίσει, βίοτον δ' ἀπὸ πάμπαν ὀλέσσει.
OD.2,50	μητέρι μοι μνηστῆρες ἐπέχραον οὐκ ἐθελούσῃ,
OD.2,51	τῶν ἀνδρῶν φίλοι υἷες οἳ ἐνθάδε γ' εἰσὶν ἄριστοι,
OD.2,52	οἳ πατρὸς μὲν ἐς οἶκον ἀπερρίγασι νέεσθαι
OD.2,53	Ἰκαρίου, ὅς κ' αὐτὸς ἐεδνώσαιτο θύγατρα,
OD.2,54	δοίη δ' ᾧ κ' ἐθέλοι καί οἱ κεχαρισμένος ἔλθοι:
OD.2,55	οἱ δ' εἰς ἡμετέρου πωλεύμενοι ἤματα πάντα,
OD.2,56	βοῦς ἱερεύοντες καὶ ὄϊς καὶ πίονας αἶγας,
OD.2,57	εἰλαπινάζουσιν πίνουσί τε αἴθοπα οἶνον
OD.2,58	μαψιδίως: τὰ δὲ πολλὰ κατάνεται. οὐ γὰρ ἔπ' ἀνήρ,
OD.2,59	οἷος Ὀδυσσεὺς ἔσκεν, ἀρὴν ἀπὸ οἴκου ἀμῦναι.
OD.2,60	ἡμεῖς δ' οὔ νύ τι τοῖοι ἀμυνέμεν: ἦ καὶ ἔπειτα
OD.2,61	λευγαλέοι τ' ἐσόμεσθα καὶ οὐ δεδαηκότες ἀλκήν.
OD.2,62	ἦ τ' ἂν ἀμυναίμην, εἴ μοι δύναμίς γε παρείη:
OD.2,63	οὐ γὰρ ἔτ' ἀνσχετὰ ἔργα τετεύχαται, οὐδ' ἔτι καλῶς
OD.2,64	οἶκος ἐμὸς διόλωλε: νεμεσσήθητε καὶ αὐτοί,
OD.2,65	ἄλλους τ' αἰδέσθητε περικτίονας ἀνθρώπους,
OD.2,66	οἳ περιναιετάουσι: θεῶν δ' ὑποδείσατε μῆνιν,
OD.2,67	μή τι μεταστρέψωσιν ἀγασσάμενοι κακὰ ἔργα.
OD.2,68	λίσσομαι ἠμὲν Ζηνὸς Ὀλυμπίου ἠδὲ Θέμιστος,
OD.2,69	ἥ τ' ἀνδρῶν ἀγορὰς ἠμὲν λύει ἠδὲ καθίζει:
OD.2,70	σχέσθε, φίλοι, καί μ' οἶον ἐάσατε πένθεϊ λυγρῷ
OD.2,71	τείρεσθ', εἰ μή πού τι πατὴρ ἐμὸς ἐσθλὸς Ὀδυσσεὺς
OD.2,72	δυσμενέων κάκ' ἔρεξεν ἐϋκνήμιδας Ἀχαιούς,
OD.2,73	τῶν μ' ἀποτεινύμενοι κακὰ ῥέζετε δυσμενέοντες,
OD.2,74	τούτους ὀτρύνοντες. ἐμοὶ δέ κε κέρδιον εἴη
OD.2,75	ὑμέας ἐσθέμεναι κειμήλιά τε πρόβασίν τε:
OD.2,76	εἴ χ' ὑμεῖς γε φάγοιτε, τάχ' ἄν ποτε καὶ τίσις εἴη:
OD.2,77	τόφρα γὰρ ἂν κατὰ ἄστυ ποτιπτυσσοίμεθα μύθῳ
OD.2,78	χρήματ' ἀπαιτίζοντες, ἕως κ' ἀπὸ πάντα δοθείη:
OD.2,79	νῦν δέ μοι ἀπρήκτους ὀδύνας ἐμβάλλετε θυμῷ."
OD.2,80	ὣς φάτο χωόμενος, ποτὶ δὲ σκῆπτρον βάλε γαίῃ,
OD.2,81	δάκρυ' ἀναπρήσας: οἶκτος δ' ἕλε λαὸν ἅπαντα.
OD.2,82	ἔνθ' ἄλλοι μὲν πάντες ἀκὴν ἔσαν, οὐδέ τις ἔτλη
OD.2,83	Τηλέμαχον μύθοισιν ἀμείψασθαι χαλεποῖσιν:
OD.2,84	Ἀντίνοος δέ μιν οἶος ἀμειβόμενος προσέειπε:
OD.2,85	"τηλέμαχ' ὑψαγόρη, μένος ἄσχετε, ποῖον ἔειπες
OD.2,86	ἡμέας αἰσχύνων, ἐθέλοις δέ κε μῶμον ἀνάψαι.
OD.2,87	σοὶ δ' οὔ τι μνηστῆρες Ἀχαιῶν αἴτιοί εἰσιν,
OD.2,88	ἀλλὰ φίλη μήτηρ, ἥ τοι περὶ κέρδεα οἶδεν.
OD.2,89	ἤδη γὰρ τρίτον ἐστὶν ἔτος, τάχα δ' εἶσι τέταρτον,
OD.2,90	ἐξ οὗ ἀτέμβει θυμὸν ἐνὶ στήθεσσιν Ἀχαιῶν.
OD.2,91	πάντας μὲν ῥ' ἔλπει, καὶ ὑπίσχεται ἀνδρὶ ἑκάστῳ,
OD.2,92	ἀγγελίας προϊεῖσα: νόος δέ οἱ ἄλλα μενοινᾷ.
OD.2,93	ἡ δὲ δόλον τόνδ' ἄλλον ἐνὶ φρεσὶ μερμήριξε:
OD.2,94	στησαμένη μέγαν ἱστὸν ἐνὶ μεγάροισιν ὕφαινε,
OD.2,95	λεπτὸν καὶ περίμετρον: ἄφαρ δ' ἡμῖν μετέειπε:
OD.2,96	κοῦροι, ἐμοὶ μνηστῆρες, ἐπεὶ θάνε δῖος Ὀδυσσεύς,
OD.2,97	μίμνετ' ἐπειγόμενοι τὸν ἐμὸν γάμον, εἰς ὅ κε φᾶρος
OD.2,98	ἐκτελέσω, μή μοι μεταμώνια νήματ' ὄληται,
OD.2,99	Λαέρτῃ ἥρωϊ ταφήϊον, εἰς ὅτε κέν μιν
OD.2,100	μοῖρ' ὀλοὴ καθέλῃσι τανηλεγέος θανάτοιο,
OD.2,101	μή τίς μοι κατὰ δῆμον Ἀχαιϊάδων νεμεσήσῃ,
OD.2,102	αἴ κεν ἄτερ σπείρου κεῖται πολλὰ κτεατίσσας.
OD.2,103	ὣς ἔφαθ', ἡμῖν δ' αὖτ' ἐπεπείθετο θυμὸς ἀγήνωρ.
OD.2,104	ἔνθα καὶ ἠματίη μὲν ὑφαίνεσκεν μέγαν ἱστόν,
OD.2,105	νύκτας δ' ἀλλύεσκεν, ἐπὴν δαΐδας παραθεῖτο.
OD.2,106	ὣς τρίετες μὲν ἔληθε δόλῳ καὶ ἔπειθεν Ἀχαιούς:
OD.2,107	ἀλλ' ὅτε τέτρατον ἦλθεν ἔτος καὶ ἐπήλυθον ὧραι,
OD.2,108	καὶ τότε δή τις ἔειπε γυναικῶν, ἣ σάφα ᾔδη,
OD.2,109	καὶ τήν γ' ἀλλύουσαν ἐφεύρομεν ἀγλαὸν ἱστόν.
OD.2,110	ὣς τὸ μὲν ἐξετέλεσσε καὶ οὐκ ἐθέλουσ', ὑπ' ἀνάγκης:
OD.2,111	σοὶ δ' ὧδε μνηστῆρες ὑποκρίνονται, ἵν' εἰδῇς
OD.2,112	αὐτὸς σῷ θυμῷ, εἰδῶσι δὲ πάντες Ἀχαιοί:
OD.2,113	μητέρα σὴν ἀπόπεμψον, ἄνωχθι δέ μιν γαμέεσθαι
OD.2,114	τῷ ὅτεῴ τε πατὴρ κέλεται καὶ ἁνδάνει αὐτῇ.
OD.2,115	εἰ δ' ἔτ' ἀνιήσει γε πολὺν χρόνον υἷας Ἀχαιῶν,
OD.2,116	τὰ φρονέουσ' ἀνὰ θυμόν, ἅ οἱ περὶ δῶκεν Ἀθήνη,
OD.2,117	ἔργα τ' ἐπίστασθαι περικαλλέα καὶ φρένας ἐσθλὰς
OD.2,118	κέρδεά θ', οἷ' οὔ πώ τιν' ἀκούομεν οὐδὲ παλαιῶν,
OD.2,119	τάων αἳ πάρος ἦσαν ἐϋπλοκαμῖδες Ἀχαιαί,
OD.2,120	Τυρώ τ' Ἀλκμήνη τε ἐϋστέφανός τε Μυκήνη:
OD.2,121	τάων οὔ τις ὁμοῖα νοήματα Πηνελοπείῃ
OD.2,122	ᾔδη: ἀτὰρ μὲν τοῦτό γ' ἐναίσιμον οὐκ ἐνόησε. --
OD.2,123	τόφρα γὰρ οὖν βίοτόν τε τεὸν καὶ κτήματ' ἔδονται,
OD.2,124	ὄφρα κε κείνη τοῦτον ἔχῃ νόον, ὅν τινά οἱ νῦν
OD.2,125	ἐν στήθεσσι τιθεῖσι θεοί: μέγα μὲν κλέος αὐτῇ
OD.2,126	ποιεῖτ', αὐτὰρ σοί γε ποθὴν πολέος βιότοιο.
OD.2,127	ἡμεῖς δ' οὔτ' ἐπὶ ἔργα πάρος γ' ἴμεν οὔτε πῃ ἄλλῃ,
OD.2,128	πρίν γ' αὐτὴν γήμασθαι Ἀχαιῶν ᾧ κ' ἐθέλῃσι."
OD.2,129	τὸν δ' αὖ Τηλέμαχος πεπνυμένος ἀντίον ηὔδα:
OD.2,130	"Ἀντίνο', οὔ πως ἔστι δόμων ἀέκουσαν ἀπῶσαι
OD.2,131	ἥ μ' ἔτεχ', ἥ μ' ἔθρεψε, πατὴρ δ' ἐμὸς ἄλλοθι γαίης,
OD.2,132	ζώει ὅ γ' ἦ τέθνηκε: κακὸν δέ με πόλλ' ἀποτίνειν
OD.2,133	Ἰκαρίῳ, αἴ κ' αὐτὸς ἑκὼν ἀπὸ μητέρα πέμψω.
OD.2,134	ἐκ γὰρ τοῦ πατρὸς κακὰ πείσομαι, ἄλλα δὲ δαίμων
OD.2,135	δώσει, ἐπεὶ μήτηρ στυγερὰς ἀρήσετ' ἐρινῦς
OD.2,136	οἴκου ἀπερχομένη: νέμεσις δέ μοι ἐξ ἀνθρώπων
OD.2,137	ἔσσεται: ὣς οὐ τοῦτον ἐγώ ποτε μῦθον ἐνίψω.
OD.2,138	ὑμέτερος δ' εἰ μὲν θυμὸς νεμεσίζεται αὐτῶν,
OD.2,139	ἔξιτέ μοι μεγάρων, ἄλλας δ' ἀλεγύνετε δαῖτας
OD.2,140	ὑμὰ κτήματ' ἔδοντες ἀμειβόμενοι κατὰ οἴκους.
OD.2,141	εἰ δ' ὕμιν δοκέει τόδε λωΐτερον καὶ ἄμεινον
OD.2,142	ἔμμεναι, ἀνδρὸς ἑνὸς βίοτον νήποινον ὀλέσθαι,
OD.2,143	κείρετ': ἐγὼ δὲ θεοὺς ἐπιβώσομαι αἰὲν ἐόντας,
OD.2,144	αἴ κέ ποθι Ζεὺς δῷσι παλίντιτα ἔργα γενέσθαι:
OD.2,145	νήποινοί κεν ἔπειτα δόμων ἔντοσθεν ὄλοισθε."
OD.2,146	ὣς φάτο Τηλέμαχος, τῷ δ' αἰετὼ εὐρύοπα Ζεὺς
OD.2,147	ὑψόθεν ἐκ κορυφῆς ὄρεος προέηκε πέτεσθαι.
OD.2,148	τὼ δ' ἕως μέν ῥ' ἐπέτοντο μετὰ πνοιῇσ' ἀνέμοιο,
OD.2,149	πλησίω ἀλλήλοισι τιταινομένω πτερύγεσσιν:
OD.2,150	ἀλλ' ὅτε δὴ μέσσην ἀγορὴν πολύφημον ἱκέσθην,
OD.2,151	ἔνθ' ἐπιδινηθέντε τιναξάσθην πτερὰ πυκνά,
OD.2,152	ἐς δ' ἰδέτην πάντων κεφαλάς, ὄσσοντο δ' ὄλεθρον:
OD.2,153	δρυψαμένω δ' ὀνύχεσσι παρειὰς ἀμφί τε δειρὰς
OD.2,154	δεξιὼ ἤϊξαν διά τ' οἰκία καὶ πόλιν αὐτῶν.
OD.2,155	θάμβησαν δ' ὄρνιθας, ἐπεὶ ἴδον ὀφθαλμοῖσιν:
OD.2,156	ὥρμηναν δ' ἀνὰ θυμὸν ἅ περ τελέεσθαι ἔμελλον.
OD.2,157	τοῖσι δὲ καὶ μετέειπε γέρων ἥρως Ἁλιθέρσης
OD.2,158	Μαστορίδης: ὁ γὰρ οἶος ὁμηλικίην ἐκέκαστο
OD.2,159	ὄρνιθας γνῶναι καὶ ἐναίσιμα μυθήσασθαι:
OD.2,160	ὅ σφιν ἐῢ φρονέων ἀγορήσατο καὶ μετέειπε:
OD.2,161	"κέκλυτε δὴ νῦν μευ, Ἰθακήσιοι, ὅττι κεν εἴπω:
OD.2,162	μνηστῆρσιν δὲ μάλιστα πιφαυσκόμενος τάδε εἴρω.
OD.2,163	τοῖσιν γὰρ μέγα πῆμα κυλίνδεται: οὐ γὰρ Ὀδυσσεὺς
OD.2,164	δὴν ἀπάνευθε φίλων ὧν ἔσσεται, ἀλλά που ἤδη
OD.2,165	ἐγγὺς ἐὼν τοίσδεσσι φόνον καὶ κῆρα φυτεύει,
OD.2,166	πάντεσσιν: πολέσιν δὲ καὶ ἄλλοισιν κακὸν ἔσται,
OD.2,167	οἳ νεμόμεσθ' Ἰθάκην εὐδείελον. ἀλλὰ πολὺ πρὶν
OD.2,168	φραζώμεσθ' ὥς κεν καταπαύσομεν: οἱ δὲ καὶ αὐτοὶ
OD.2,169	παυέσθων: καὶ γάρ σφιν ἄφαρ τόδε λώϊόν ἐστιν.
OD.2,170	οὐ γὰρ ἀπείρητος μαντεύομαι, ἀλλ' ἐῢ εἰδώς:
OD.2,171	καὶ γὰρ κείνῳ φημὶ τελευτηθῆναι ἅπαντα,
OD.2,172	ὥς οἱ ἐμυθεόμην, ὅτε Ἴλιον εἰσανέβαινον
OD.2,173	Ἀργεῖοι, μετὰ δέ σφιν ἔβη πολύμητις Ὀδυσσεύς.
OD.2,174	φῆν κακὰ πολλὰ παθόντ', ὀλέσαντ' ἄπο πάντας ἑταίρους,
OD.2,175	ἄγνωστον πάντεσσιν ἐεικοστῷ ἐνιαυτῷ
OD.2,176	οἴκαδ' ἐλεύσεσθαι: τὰ δὲ δὴ νῦν πάντα τελεῖται."
OD.2,177	τὸν δ' αὖτ' Εὐρύμαχος, Πολύβου πάϊς, ἀντίον ηὔδα:
OD.2,178	"ὦ γέρον, εἰ δ' ἄγε δὴ μαντεύεο σοῖσι τέκεσσιν
OD.2,179	οἴκαδ' ἰών, μή πού τι κακὸν πάσχωσιν ὀπίσσω:
OD.2,180	ταῦτα δ' ἐγὼ σέο πολλὸν ἀμείνων μαντεύεσθαι.
OD.2,181	ὄρνιθες δέ τε πολλοὶ ὑπ' αὐγὰς ἠελίοιο
OD.2,182	φοιτῶσ', οὐδέ τε πάντες ἐναίσιμοι: αὐτὰρ Ὀδυσσεὺς
OD.2,183	ὤλετο τῆλ', ὡς καὶ σὺ καταφθίσθαι σὺν ἐκείνῳ
OD.2,184	ὤφελες: οὐκ ἂν τόσσα θεοπροπέων ἀγόρευες,
OD.2,185	οὐδέ κε Τηλέμαχον κεχολωμένον ὧδ' ἀνιείης,
OD.2,186	σῷ οἴκῳ δῶρον ποτιδέγμενος, αἴ κε πόρῃσιν.
OD.2,187	ἀλλ' ἔκ τοι ἐρέω, τὸ δὲ καὶ τετελεσμένον ἔσται:
OD.2,188	αἴ κε νεώτερον ἄνδρα παλαιά τε πολλά τε εἰδὼς
OD.2,189	παρφάμενος ἐπέεσσιν ἐποτρύνῃς χαλεπαίνειν,
OD.2,190	αὐτῷ μέν οἱ πρῶτον ἀνιηρέστερον ἔσται,
OD.2,191	„πρῆξαι δ' ἔμπης οὔ τι δυνήσεται εἵνεκα τῶνδε:“
OD.2,192	σοὶ δὲ, γέρον, θῳὴν ἐπιθήσομεν, ἥν κ' ἐνὶ θυμῷ
OD.2,193	τίνων ἀσχάλλῃς: χαλεπὸν δέ τοι ἔσσεται ἄλγος.
OD.2,194	Τηλεμάχῳ δ' ἐν πᾶσιν ἐγὼν ὑποθήσομαι αὐτός:
OD.2,195	μητέρα ἣν ἐς πατρὸς ἀνωγέτω ἀπονέεσθαι:
OD.2,196	οἱ δὲ γάμον τεύξουσι καὶ ἀρτυνέουσιν ἔεδνα
OD.2,197	πολλὰ μάλ', ὅσσα ἔοικε φίλης ἐπὶ παιδὸς ἕπεσθαι.
OD.2,198	οὐ γὰρ πρὶν παύσεσθαι ὀΐομαι υἷας Ἀχαιῶν
OD.2,199	μνηστύος ἀργαλέης, ἐπεὶ οὔ τινα δείδιμεν ἔμπης,
OD.2,200	οὔτ' οὖν Τηλέμαχον, μάλα περ πολύμυθον ἐόντα,
OD.2,201	οὔτε θεοπροπίης ἐμπαζόμεθ', ἣν σύ, γεραιέ,
OD.2,202	μυθέαι ἀκράαντον, ἀπεχθάνεαι δ' ἔτι μᾶλλον.
OD.2,203	χρήματα δ' αὖτε κακῶς βεβρώσεται, οὐδέ ποτ' ἶσα
OD.2,204	ἔσσεται, ὄφρα κεν ἥ γε διατρίβῃσιν Ἀχαιοὺς
OD.2,205	ὃν γάμον: ἡμεῖς δ' αὖ ποτιδέγμενοι ἤματα πάντα
OD.2,206	εἵνεκα τῆς ἀρετῆς ἐριδαίνομεν, οὐδὲ μετ' ἄλλας
OD.2,207	ἐρχόμεθ', ἃς ἐπιεικὲς ὀπυιέμεν ἐστὶν ἑκάστῳ."
OD.2,208	τὸν δ' αὖ Τηλέμαχος πεπνυμένος ἀντίον ηὔδα:
OD.2,209	"Εὐρύμαχ' ἠδὲ καὶ ἄλλοι, ὅσοι μνηστῆρες ἀγαυοί,
OD.2,210	ταῦτα μὲν οὐχ ὑμέας ἔτι λίσσομαι οὐδ' ἀγορεύω:
OD.2,211	ἤδη γὰρ τὰ ἴσασι θεοὶ καὶ πάντες Ἀχαιοί.
OD.2,212	ἀλλ' ἄγε μοι δότε νῆα θοὴν καὶ εἴκοσ' ἑταίρους,
OD.2,213	οἵ κέ μοι ἔνθα καὶ ἔνθα διαπρήσσωσι κέλευθον.
OD.2,214	εἶμι γὰρ ἐς Σπάρτην τε καὶ ἐς Πύλον ἠμαθόεντα,
OD.2,215	νόστον πευσόμενος πατρὸς δὴν οἰχομένοιο,
OD.2,216	ἤν τίς μοι εἴπῃσι βροτῶν, ἢ ὄσσαν ἀκούσω
OD.2,217	ἐκ Διός, ἥ τε μάλιστα φέρει κλέος ἀνθρώποισιν.
OD.2,218	εἰ μέν κεν πατρὸς βίοτον καὶ νόστον ἀκούσω,
OD.2,219	ἦ τ' ἂν τρυχόμενός περ ἔτι τλαίην ἐνιαυτόν:
OD.2,220	εἰ δέ κε τεθνηῶτος ἀκούσω μηδ' ἔτ' ἐόντος,
OD.2,221	νοστήσας δὴ ἔπειτα φίλην ἐς πατρίδα γαῖαν
OD.2,222	σῆμά τέ οἱ χείω καὶ ἐπὶ κτέρεα κτερεΐξω
OD.2,223	πολλὰ μάλ', ὅσσα ἔοικε, καὶ ἀνέρι μητέρα δώσω."
OD.2,224	ἦ τοι ὅ γ' ὣς εἰπὼν κατ' ἄρ' ἕζετο, τοῖσι δ' ἀνέστη
OD.2,225	Μέντωρ, ὅς ῥ' Ὀδυσῆος ἀμύμονος ἦεν ἑταῖρος,
OD.2,226	καί οἱ ἰὼν ἐν νηυσὶν ἐπέτρεπεν οἶκον ἅπαντα,
OD.2,227	πείθεσθαί τε γέροντι καὶ ἔμπεδα πάντα φυλάσσειν:
OD.2,228	ὅ σφιν ἐῢ φρονέων ἀγορήσατο καὶ μετέειπε:
OD.2,229	"κέκλυτε δὴ νῦν μευ, Ἰθακήσιοι, ὅττι κεν εἴπω:
OD.2,230	μή τις ἔτι πρόφρων ἀγανὸς καὶ ἤπιος ἔστω
OD.2,231	σκηπτοῦχος βασιλεύς, μηδὲ φρεσὶν αἴσιμα εἰδώς,
OD.2,232	ἀλλ' αἰεὶ χαλεπός τ' εἴη καὶ αἴσυλα ῥέζοι,
OD.2,233	ὡς οὔ τις μέμνηται Ὀδυσσῆος θείοιο
OD.2,234	λαῶν, οἷσιν ἄνασσε, πατὴρ δ' ὣς ἤπιος ἦεν.
OD.2,235	ἀλλ' ἦ τοι μνηστῆρας ἀγήνορας οὔ τι μεγαίρω
OD.2,236	ἕρδειν ἔργα βίαια κακορραφίῃσι νόοιο:
OD.2,237	σφὰς γὰρ παρθέμενοι κεφαλὰς κατέδουσι βιαίως
OD.2,238	οἶκον Ὀδυσσῆος, τὸν δ' οὐκέτι φασὶ νέεσθαι.
OD.2,239	νῦν δ' ἄλλῳ δήμῳ νεμεσίζομαι, οἷον ἅπαντες
OD.2,240	ἧσθ' ἄνεω, ἀτὰρ οὔ τι καθαπτόμενοι ἐπέεσσι
OD.2,241	παύρους μνηστῆρας κατερύκετε πολλοὶ ἐόντες."
OD.2,242	τὸν δ' Εὐηνορίδης Λειώκριτος ἀντίον ηὔδα:
OD.2,243	"Μέντορ ἀταρτηρέ, φρένας ἠλεέ, ποῖον ἔειπες
OD.2,244	ἡμέας ὀτρύνων καταπαυέμεν. ἀργαλέον δὲ
OD.2,245	ἀνδράσι καὶ πλεόνεσσι μαχέσσασθαι περὶ δαιτί.
OD.2,246	εἴ περ γάρ κ' Ὀδυσεὺς Ἰθακήσιος αὐτὸς ἐπελθὼν
OD.2,247	δαινυμένους κατὰ δῶμα ἑὸν μνηστῆρας ἀγαυοὺς
OD.2,248	ἐξελάσαι μεγάροιο μενοινήσει' ἐνὶ θυμῷ,
OD.2,249	οὔ κέν οἱ κεχάροιτο γυνή, μάλα περ χατέουσα,
OD.2,250	ἐλθόντ', ἀλλά κεν αὐτοῦ ἀεικέα πότμον ἐπίσποι,
OD.2,251	εἰ πλεόνεσσι μάχοιτο: σὺ δ' οὐ κατὰ μοῖραν ἔειπες.
OD.2,252	ἀλλ' ἄγε, λαοὶ μὲν σκίδνασθ' ἐπὶ ἔργα ἕκαστος,
OD.2,253	τούτῳ δ' ὀτρυνέει Μέντωρ ὁδὸν ἠδ' Ἁλιθέρσης,
OD.2,254	οἵ τέ οἱ ἐξ ἀρχῆς πατρώϊοί εἰσιν ἑταῖροι.
OD.2,255	ἀλλ', ὀΐω, καὶ δηθὰ καθήμενος ἀγγελιάων
OD.2,256	πεύσεται εἰν Ἰθάκῃ, τελέει δ' ὁδὸν οὔ ποτε ταύτην."
OD.2,257	ὣς ἄρ' ἐφώνησεν, λῦσεν δ' ἀγορὴν αἰψηρήν.
OD.2,258	οἱ μὲν ἄρ' ἐσκίδναντο ἑὰ πρὸς δώμαθ' ἕκαστος,
OD.2,259	μνηστῆρες δ' ἐς δώματ' ἴσαν θείου Ὀδυσῆος.
OD.2,260	τηλέμαχος δ' ἀπάνευθε κιὼν ἐπὶ θῖνα θαλάσσης,
OD.2,261	χεῖρας νιψάμενος πολιῆς ἁλός, εὔχετ' Ἀθήνῃ:
OD.2,262	"κλῦθί μευ, ὃ χθιζὸς θεὸς ἤλυθες ἡμέτερον δῶ
OD.2,263	καί μ' ἐν νηῒ κέλευσας ἐπ' ἠεροειδέα πόντον,
OD.2,264	νόστον πευσόμενον πατρὸς δὴν οἰχομένοιο,
OD.2,265	ἔρχεσθαι: τὰ δὲ πάντα διατρίβουσιν Ἀχαιοί,
OD.2,266	μνηστῆρες δὲ μάλιστα, κακῶς ὑπερηνορέοντες."
OD.2,267	ὣς ἔφατ' εὐχόμενος, σχεδόθεν δέ οἱ ἦλθεν Ἀθήνη,
OD.2,268	Μέντορι εἰδομένη ἠμὲν δέμας ἠδὲ καὶ αὐδήν,
OD.2,269	καί μιν φωνήσασ' ἔπεα πτερόεντα προσηύδα:
OD.2,270	"τηλέμαχ', οὐδ' ὄπιθεν κακὸς ἔσσεαι οὐδ' ἀνοήμων:
OD.2,271	εἰ δή τοι σοῦ πατρὸς ἐνέστακται μένος ἠΰ,
OD.2,272	οἷος κεῖνος ἔην τελέσαι ἔργον τε ἔπος τε,
OD.2,273	οὔ τοι ἔπειθ' ἁλίη ὁδὸς ἔσσεται οὐδ' ἀτέλεστος.
OD.2,274	εἰ δ' οὐ κείνου γ' ἐσσὶ γόνος καὶ Πηνελοπείης,
OD.2,275	οὔ σε ἔπειτα ἔολπα τελευτήσειν ἃ μενοινᾷς.
OD.2,276	παῦροι γάρ τοι παῖδες ὁμοῖοι πατρὶ πέλονται,
OD.2,277	οἱ πλέονες κακίους, παῦροι δέ τε πατρὸς ἀρείους.
OD.2,278	ἀλλ' ἐπεὶ οὐδ' ὄπιθεν κακὸς ἔσσεαι οὐδ' ἀνοήμων,
OD.2,279	οὐδέ σε πάγχυ γε μῆτις Ὀδυσσῆος προλέλοιπεν,
OD.2,280	ἐλπωρή τοι ἔπειτα τελευτῆσαι τάδε ἔργα.
OD.2,281	τῶ νῦν μνηστήρων μὲν ἔα βουλήν τε νόον τε
OD.2,282	ἀφραδέων, ἐπεὶ οὔ τι νοήμονες οὐδὲ δίκαιοι:
OD.2,283	οὐδέ τι ἴσασιν θάνατον καὶ κῆρα μέλαιναν,
OD.2,284	ὡς δή σφιν σχεδόν ἐστιν ἐπ' ἤματι πάντας ὀλέσθαι.
OD.2,285	σοὶ δ' ὁδὸς οὐκέτι δηρὸν ἀπέσσεται ἣν σὺ μενοινᾷς:
OD.2,286	τοῖος γάρ τοι ἑταῖρος ἐγὼ πατρώϊός εἰμι,
OD.2,287	ὅς τοι νῆα θοὴν στελέω καὶ ἅμ' ἕψομαι αὐτός.
OD.2,288	ἀλλὰ σὺ μὲν πρὸς δώματ' ἰὼν μνηστῆρσιν ὁμίλει,
OD.2,289	ὅπλισσόν τ' ἤϊα καὶ ἄγγεσιν ἄρσον ἅπαντα,
OD.2,290	οἶνον ἐν ἀμφιφορεῦσι καὶ ἄλφιτα, μυελὸν ἀνδρῶν,
OD.2,291	δέρμασιν ἐν πυκινοῖσιν: ἐγὼ δ' ἀνὰ δῆμον ἑταίρους
OD.2,292	αἶψ' ἐθελοντῆρας συλλέξομαι. εἰσὶ δὲ νῆες
OD.2,293	πολλαὶ ἐν ἀμφιάλῳ Ἰθάκῃ, νέαι ἠδὲ παλαιαί:
OD.2,294	τάων μέν τοι ἐγὼν ἐπιόψομαι ἥ τις ἀρίστη,
OD.2,295	ὦκα δ' ἐφοπλίσσαντες ἐνήσομεν εὐρέϊ πόντῳ."
OD.2,296	ὣς φάτ' Ἀθηναίη, κούρη Διός: οὐδ' ἄρ' ἔτι δὴν
OD.2,297	Τηλέμαχος παρέμιμνεν, ἐπεὶ θεοῦ ἔκλυεν αὐδήν.
OD.2,298	βῆ δ' ἴμεναι πρὸς δῶμα, φίλον τετιημένος ἦτορ,
OD.2,299	εὗρε δ' ἄρα μνηστῆρας ἐνὶ μεγάροισιν ἑοῖσιν
OD.2,300	αἶγας ἀνιεμένους σιάλους θ' εὕοντας ἐν αὐλῇ.
OD.2,301	Ἀντίνοος δ' ἰθὺς γελάσας κίε Τηλεμάχοιο:
OD.2,302	ἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε:
OD.2,303	"τηλέμαχ' ὑψαγόρη, μένος ἄσχετε, μή τί τοι ἄλλο
OD.2,304	ἐν στήθεσσι κακὸν μελέτω ἔργον τε ἔπος τε,
OD.2,305	ἀλλά μάλ' ἐσθιέμεν καὶ πινέμεν, ὡς τὸ πάρος περ.
OD.2,306	ταῦτα δέ τοι μάλα πάντα τελευτήσουσιν Ἀχαιοί,
OD.2,307	νῆα καὶ ἐξαίτους ἐρέτας, ἵνα θᾶσσον ἵκηαι
OD.2,308	ἐς Πύλον ἠγαθέην μετ' ἀγαυοῦ πατρὸς ἀκουήν."
OD.2,309	τὸν δ' αὖ Τηλέμαχος πεπνυμένος ἀντίον ηὔδα:
OD.2,310	"Ἀντίνο', οὔ πως ἔστιν ὑπερφιάλοισι μεθ' ὑμῖν
OD.2,311	δαίνυσθαί τ' ἀκέοντα καὶ εὐφραίνεσθαι ἕκηλον.
OD.2,312	ἦ οὐχ ἅλις, ὡς τὸ πάροιθεν ἐκείρετε πολλὰ καὶ ἐσθλὰ
OD.2,313	κτήματ' ἐμά, μνηστῆρες, ἐγὼ δ' ἔτι νήπιος ἦα;
OD.2,314	νῦν δ' ὅτε δὴ μέγας εἰμί, καὶ ἄλλων μῦθον ἀκούων
OD.2,315	πυνθάνομαι, καὶ δή μοι ἀέξεται ἔνδοθι θυμός,
OD.2,316	πειρήσω, ὥς κ' ὔμμι κακὰς ἐπὶ κῆρας ἰήλω,
OD.2,317	ἠὲ Πύλονδ' ἐλθὼν ἢ αὐτοῦ τῷδ' ἐνὶ δήμῳ.
OD.2,318	εἶμι μέν, οὐδ' ἁλίη ὁδὸς ἔσσεται ἣν ἀγορεύω,
OD.2,319	ἔμπορος: οὐ γὰρ νηὸς ἐπήβολος οὐδ' ἐρετάων
OD.2,320	γίνομαι: ὥς νύ που ὔμμιν ἐείσατο κέρδιον εἶναι."
OD.2,321	ἦ ῥα, καὶ ἐκ χειρὸς χεῖρα σπάσατ' Ἀντινόοιο
OD.2,322	ῥεῖα: μνηστῆρες δὲ δόμον κάτα δαῖτα πένοντο.
OD.2,323	οἱ δ' ἐπελώβευον καὶ ἐκερτόμεον ἐπέεσσιν:
OD.2,324	ὧδε δέ τις εἴπεσκε νέων ὑπερηνορεόντων:
OD.2,325	"ἦ μάλα Τηλέμαχος φόνον ἥμιν μερμηρίζει.
OD.2,326	ἤ τινας ἐκ Πύλου ἄξει ἀμύντορας ἠμαθόεντος,
OD.2,327	ἢ ὅ γε καὶ Σπάρτηθεν, ἐπεί νύ περ ἵεται αἰνῶς:
OD.2,328	ἠὲ καὶ εἰς Ἐφύρην ἐθέλει, πίειραν ἄρουραν,
OD.2,329	ἐλθεῖν, ὄφρ' ἔνθεν θυμοφθόρα φάρμακ' ἐνείκῃ,
OD.2,330	ἐν δὲ βάλῃ κρητῆρι καὶ ἡμέας πάντας ὀλέσσῃ."
OD.2,331	ἄλλος δ' αὖτ' εἴπεσκε νέων ὑπερηνορεόντων:
OD.2,332	"τίς δ' οἶδ', εἴ κε καὶ αὐτὸς ἰὼν κοίλης ἐπὶ νηὸς
OD.2,333	τῆλε φίλων ἀπόληται ἀλώμενος ὥς περ Ὀδυσσεύς;
OD.2,334	οὕτω κεν καὶ μᾶλλον ὀφέλλειεν πόνον ἄμμιν:
OD.2,335	κτήματα γάρ κεν πάντα δασαίμεθα, οἰκία δ' αὖτε
OD.2,336	τούτου μητέρι δοῖμεν ἔχειν ἠδ' ὅς τις ὀπυίοι."
OD.2,337	ὣς φάν: ὁ δ' ὑψόροφον θάλαμον κατεβήσετο πατρός,
OD.2,338	εὐρύν, ὅθι νητὸς χρυσὸς καὶ χαλκὸς ἔκειτο
OD.2,339	ἐσθής τ' ἐν χηλοῖσιν ἅλις τ' εὐῶδες ἔλαιον.
OD.2,340	ἐν δὲ πίθοι οἴνοιο παλαιοῦ ἡδυπότοιο
OD.2,341	ἕστασαν, ἄκρητον θεῖον ποτὸν ἐντὸς ἔχοντες,
OD.2,342	ἑξείης ποτὶ τοῖχον ἀρηρότες, εἴ ποτ' Ὀδυσσεὺς
OD.2,343	οἴκαδε νοστήσειε καὶ ἄλγεα πολλὰ μογήσας.
OD.2,344	κληϊσταὶ δ' ἔπεσαν σανίδες πυκινῶς ἀραρυῖαι,
OD.2,345	δικλίδες: ἐν δὲ γυνὴ ταμίη νύκτας τε καὶ ἦμαρ
OD.2,346	ἔσχ', ἣ πάντ' ἐφύλασσε νόου πολυϊδρείῃσιν,
OD.2,347	Εὐρύκλει', Ὦπος θυγάτηρ Πεισηνορίδαο.
OD.2,348	τὴν τότε Τηλέμαχος προσέφη θάλαμόνδε καλέσσας:
OD.2,349	"μαῖ', ἄγε δή μοι οἶνον ἐν ἀμφιφορεῦσιν ἄφυσσον
OD.2,350	ἡδύν, ὅτις μετὰ τὸν λαρώτατος, ὃν σὺ φυλάσσεις,
OD.2,351	κεῖνον ὀϊομένη τὸν κάμμορον, εἴ ποθεν ἔλθοι
OD.2,352	διογενὴς Ὀδυσεὺς θάνατον καὶ κῆρας ἀλύξας.
OD.2,353	δώδεκα δ' ἔμπλησον καὶ πώμασιν ἄρσον ἅπαντας.
OD.2,354	ἐν δέ μοι ἄλφιτα χεῦον ἐϋρραφέεσσι δοροῖσιν:
OD.2,355	εἴκοσι δ' ἔστω μέτρα μυληφάτου ἀλφίτου ἀκτῆς.
OD.2,356	αὐτὴ δ' οἴη ἴσθι: τὰ δ' ἁθρόα πάντα τετύχθω:
OD.2,357	ἑσπέριος γὰρ ἐγὼν αἱρήσομαι, ὁππότε κεν δὴ
OD.2,358	μήτηρ εἰς ὑπερῷ' ἀναβῇ κοίτου τε μέδηται:
OD.2,359	εἶμι γὰρ ἐς Σπάρτην τε καὶ ἐς Πύλον ἠμαθόεντα,
OD.2,360	νόστον πευσόμενος πατρὸς φίλου, ἤν που ἀκούσω."
OD.2,361	ὣς φάτο, κώκυσεν δὲ φίλη τροφὸς Εὐρύκλεια,
OD.2,362	καί ῥ' ὀλοφυρομένη ἔπεα πτερόεντα προσηύδα:
OD.2,363	"τίπτε δέ τοι, φίλε τέκνον, ἐνὶ φρεσὶ τοῦτο νόημα
OD.2,364	ἔπλετο; πῇ δ' ἐθέλεις ἰέναι πολλὴν ἐπὶ γαῖαν
OD.2,365	μοῦνος ἐὼν ἀγαπητός; ὁ δ' ὤλετο τηλόθι πάτρης
OD.2,366	διογενὴς Ὀδυσεὺς ἀλλογνώτῳ ἐνὶ δήμῳ.
OD.2,367	οἱ δέ τοι αὐτίκ' ἰόντι κακὰ φράσσονται ὀπίσσω,
OD.2,368	ὥς κε δόλῳ φθίῃς, τάδε δ' αὐτοὶ πάντα δάσωνται.
OD.2,369	ἀλλὰ μέν' αὖθ' ἐπὶ σοῖσι καθήμενος: οὐδέ τί σε χρὴ
OD.2,370	πόντον ἐπ' ἀτρύγετον κακὰ πάσχειν οὐδ' ἀλάλησθαι."
OD.2,371	τὴν δ' αὖ Τηλέμαχος πεπνυμένος ἀντίον ηὔδα:
OD.2,372	"θάρσει, μαῖ', ἐπεὶ οὔ τοι ἄνευ θεοῦ ἥδε γε βουλή.
OD.2,373	ἀλλ' ὄμοσον μὴ μητρὶ φίλῃ τάδε μυθήσασθαι,
OD.2,374	πρίν γ' ὅτ' ἂν ἑνδεκάτη τε δυωδεκάτη τε γένηται,
OD.2,375	ἢ αὐτὴν ποθέσαι καὶ ἀφορμηθέντος ἀκοῦσαι,
OD.2,376	ὡς ἂν μὴ κλαίουσα κατὰ χρόα καλὸν ἰάπτῃ."
OD.2,377	ὣς ἄρ' ἔφη, γρηῢς δὲ θεῶν μέγαν ὅρκον ἀπώμνυ.
OD.2,378	αὐτὰρ ἐπεί ῥ' ὄμοσέν τε τελεύτησέν τε τὸν ὅρκον,
OD.2,379	αὐτίκ' ἔπειτά οἱ οἶνον ἐν ἀμφιφορεῦσιν ἄφυσσεν,
OD.2,380	ἐν δέ οἱ ἄλφιτα χεῦεν ἐϋρραφέεσσι δοροῖσι:
OD.2,381	Τηλέμαχος δ' ἐς δώματ' ἰὼν μνηστῆρσιν ὁμίλει.
OD.2,382	ἔνθ' αὖτ' ἄλλ' ἐνόησε θεὰ γλαυκῶπις Ἀθήνη:
OD.2,383	Τηλεμάχῳ εἰκυῖα κατὰ πτόλιν ᾤχετο πάντῃ,
OD.2,384	καί ῥα ἑκάστῳ φωτὶ παρισταμένη φάτο μῦθον,
OD.2,385	ἑσπερίους δ' ἐπὶ νῆα θοὴν ἀγέρεσθαι ἀνώγει.
OD.2,386	ἡ δ' αὖτε Φρονίοιο Νοήμονα φαίδιμον υἱὸν
OD.2,387	ᾔτεε νῆα θοήν: ὁ δέ οἱ πρόφρων ὑπέδεκτο.
OD.2,388	δύσετό τ' ἠέλιος σκιόωντό τε πᾶσαι ἀγυιαί:
OD.2,389	καὶ τότε νῆα θοὴν ἅλαδ' εἴρυσε, πάντα δ' ἐν αὐτῇ
OD.2,390	ὅπλ' ἐτίθει, τά τε νῆες ἐΰσσελμοι φορέουσι.
OD.2,391	στῆσε δ' ἐπ' ἐσχατιῇ λιμένος, περὶ δ' ἐσθλοὶ ἑταῖροι
OD.2,392	ἁθρόοι ἠγερέθοντο: θεὰ δ' ὤτρυνεν ἕκαστον.
OD.2,393	ἔνθ' αὖτ' ἄλλ' ἐνόησε θεὰ γλαυκῶπις Ἀθήνη:
OD.2,394	βῆ ῥ' ἴμεναι πρὸς δώματ' Ὀδυσσῆος θείοιο:
OD.2,395	ἔνθα μνηστήρεσσιν ἐπὶ γλυκὺν ὕπνον ἔχευε,
OD.2,396	πλάζε δὲ πίνοντας, χειρῶν δ' ἔκβαλλε κύπελλα.
OD.2,397	οἱ δ' εὕδειν ὤρνυντο κατὰ πτόλιν, οὐδ' ἄρ' ἔτι δὴν
OD.2,398	εἵατ', ἐπεί σφισιν ὕπνος ἐπὶ βλεφάροισιν ἔπιπτεν.
OD.2,399	αὐτὰρ Τηλέμαχον προσέφη γλαυκῶπις Ἀθήνη
OD.2,400	ἐκπροκαλεσσαμένη μεγάρων ἐὺ ναιεταόντων,
OD.2,401	Μέντορι εἰδομένη ἠμὲν δέμας ἠδὲ καὶ αὐδήν:
OD.2,402	"τηλέμαχ', ἤδη μέν τοι ἐϋκνήμιδες ἑταῖροι
OD.2,403	εἵατ' ἐπήρετμοι, τὴν σὴν ποτιδέγμενοι ὁρμήν:
OD.2,404	ἀλλ' ἴομεν, μὴ δηθὰ διατρίβωμεν ὁδοῖο."
OD.2,405	ὣς ἄρα φωνήσασ' ἡγήσατο Παλλὰς Ἀθήνη
OD.2,406	καρπαλίμως: ὁ δ' ἔπειτα μετ' ἴχνια βαῖνε θεοῖο.
OD.2,407	„αὐτὰρ ἐπεί ῥ' ἐπὶ νῆα κατήλυθον ἠδὲ θάλασσαν,“
OD.2,408	εὗρον ἔπειτ' ἐπὶ θινὶ κάρη κομόωντας ἑταίρους.
OD.2,409	τοῖσι δὲ καὶ μετέειφ' ἱερὴ ἲς Τηλεμάχοιο:
OD.2,410	"δεῦτε, φίλοι, ἤϊα φερώμεθα: πάντα γὰρ ἤδη
OD.2,411	ἁθρό' ἐνὶ μεγάρῳ: μήτηρ δ' ἐμὴ οὔ τι πέπυσται,
OD.2,412	οὐδ' ἄλλαι δμῳαί, μία δ' οἴη μῦθον ἄκουσεν."
OD.2,413	ὣς ἄρα φωνήσας ἡγήσατο, τοὶ δ' ἅμ' ἕποντο.
OD.2,414	οἱ δ' ἄρα πάντα φέροντες ἐϋσσέλμῳ ἐνὶ νηῒ
OD.2,415	κάτθεσαν, ὡς ἐκέλευσεν Ὀδυσσῆος φίλος υἱός.
OD.2,416	ἂν δ' ἄρα Τηλέμαχος νηὸς βαῖν', ἦρχε δ' Ἀθήνη,
OD.2,417	νηῒ δ' ἐνὶ πρυμνῇ κατ' ἄρ' ἕζετο: ἄγχι δ' ἄρ' αὐτῆς
OD.2,418	ἕζετο Τηλέμαχος. τοὶ δὲ πρυμνήσι' ἔλυσαν,
OD.2,419	ἂν δὲ καὶ αὐτοὶ βάντες ἐπὶ κληῗσι καθῖζον.
OD.2,420	τοῖσιν δ' ἴκμενον οὖρον ἵει γλαυκῶπις Ἀθήνη,
OD.2,421	ἀκραῆ ζέφυρον, κελάδοντ' ἐπὶ οἴνοπα πόντον.
OD.2,422	Τηλέμαχος δ' ἑτάροισιν ἐποτρύνων ἐκέλευσεν
OD.2,423	ὅπλων ἅπτεσθαι: τοὶ δ' ὀτρύνοντος ἄκουσαν.
OD.2,424	ἱστὸν δ' εἰλάτινον κοίλης ἔντοσθε μεσόδμης
OD.2,425	στῆσαν ἀείραντες, κατὰ δὲ προτόνοισιν ἔδησαν,
OD.2,426	ἕλκον δ' ἱστία λευκὰ ἐϋστρέπτοισι βοεῦσιν.
OD.2,427	ἔμπρησεν δ' ἄνεμος μέσον ἱστίον, ἀμφὶ δὲ κῦμα
OD.2,428	στείρῃ πορφύρεον μεγάλ' ἴαχε νηὸς ἰούσης:
OD.2,429	„ἡ δ' ἔθεεν κατὰ κῦμα διαπρήσσουσα κέλευθον.“
OD.2,430	δησάμενοι δ' ἄρα ὅπλα θοὴν ἀνὰ νῆα μέλαιναν
OD.2,431	στήσαντο κρητῆρας ἐπιστεφέας οἴνοιο,
OD.2,432	λεῖβον δ' ἀθανάτοισι θεοῖσ' αἰειγενέτῃσιν,
OD.2,433	ἐκ πάντων δὲ μάλιστα Διὸς γλαυκώπιδι κούρῃ.
OD.2,434	παννυχίη μέν ῥ' ἥ γε καὶ ἠῶ πεῖρε κέλευθον.
OD.3,1	Ἠέλιος δ' ἀνόρουσε, λιπὼν περικαλλέα λίμνην,
OD.3,2	οὐρανὸν ἐς πολύχαλκον, ἵν' ἀθανάτοισι φαείνοι
OD.3,3	καὶ θνητοῖσι βροτοῖσιν ἐπὶ ζείδωρον ἄρουραν:
OD.3,4	οἱ δὲ Πύλον, Νηλῆος ἐϋκτίμενον πτολίεθρον,
OD.3,5	ἷξον: τοὶ δ' ἐπὶ θινὶ θαλάσσης ἱερὰ ῥέζον,
OD.3,6	ταύρους παμμέλανας, ἐνοσίχθονι κυανοχαίτῃ.
OD.3,7	ἐννέα δ' ἕδραι ἔσαν, πεντηκόσιοι δ' ἐν ἑκάστῃ
OD.3,8	εἵατο, καὶ προὔχοντο ἑκάστοθι ἐννέα ταύρους.
OD.3,9	εὖθ' οἱ σπλάγχνα πάσαντο, θεῷ δ' ἐπὶ μηρί' ἔκηαν,
OD.3,10	οἱ δ' ἰθὺς κατάγοντο ἰδ' ἱστία νηὸς ἐΐσης
OD.3,11	στεῖλαν ἀείραντες, τὴν δ' ὥρμισαν, ἐκ δ' ἔβαν αὐτοί:
OD.3,12	ἐκ δ' ἄρα Τηλέμαχος νηὸς βαῖν', ἦρχε δ' Ἀθήνη.
OD.3,13	τὸν προτέρη προσέειπε θεὰ γλαυκῶπις Ἀθήνη:
OD.3,14	"τηλέμαχ', οὐ μέν σε χρὴ ἔτ' αἰδοῦς οὐδ' ἠβαιόν:
OD.3,15	τοὔνεκα γὰρ καὶ πόντον ἐπέπλως, ὄφρα πύθηαι
OD.3,16	πατρός, ὅπου κύθε γαῖα καὶ ὅν τινα πότμον ἐπέσπεν.
OD.3,17	ἀλλ' ἄγε νῦν ἰθὺς κίε Νέστορος ἱπποδάμοιο:
OD.3,18	εἴδομεν ἥν τινα μῆτιν ἐνὶ στήθεσσι κέκευθε.
OD.3,19	„λίσσεσθαι δέ μιν αὐτόν, ὅπως νημερτέα εἴπῃ:“
OD.3,20	ψεῦδος δ' οὐκ ἐρέει: μάλα γὰρ πεπνυμένος ἐστί."
OD.3,21	τὴν δ' αὖ Τηλέμαχος πεπνυμένος ἀντίον ηὔδα:
OD.3,22	"Μέντορ, πῶς τ' ἄρ' ἴω, πῶς τ' ἂρ προσπτύξομαι αὐτόν;
OD.3,23	οὐδέ τί πω μύθοισι πεπείρημαι πυκινοῖσιν:
OD.3,24	αἰδὼς δ' αὖ νέον ἄνδρα γεραίτερον ἐξερέεσθαι."
OD.3,25	τὸν δ' αὖτε προσέειπε θεὰ γλαυκῶπις Ἀθήνη:
OD.3,26	"Τηλέμαχ', ἄλλα μὲν αὐτὸς ἐνὶ φρεσὶ σῇσι νοήσεις,
OD.3,27	ἄλλα δὲ καὶ δαίμων ὑποθήσεται: οὐ γὰρ ὀΐω
OD.3,28	οὔ σε θεῶν ἀέκητι γενέσθαι τε τραφέμεν τε."
OD.3,29	ὣς ἄρα φωνήσασ' ἡγήσατο Παλλὰς Ἀθήνη
OD.3,30	καρπαλίμως: ὁ δ' ἔπειτα μετ' ἴχνια βαῖνε θεοῖο.
OD.3,31	ἷξον δ' ἐς Πυλίων ἀνδρῶν ἄγυρίν τε καὶ ἕδρας,
OD.3,32	ἔνθ' ἄρα Νέστωρ ἧστο σὺν υἱάσιν, ἀμφὶ δ' ἑταῖροι
OD.3,33	δαῖτ' ἐντυνόμενοι κρέα τ' ὤπτων ἄλλα τ' ἔπειρον.
OD.3,34	οἱ δ' ὡς οὖν ξείνους ἴδον, ἁθρόοι ἦλθον ἅπαντες,
OD.3,35	χερσίν τ' ἠσπάζοντο καὶ ἑδριάασθαι ἄνωγον.
OD.3,36	πρῶτος Νεστορίδης Πεισίστρατος ἐγγύθεν ἐλθὼν
OD.3,37	ἀμφοτέρων ἕλε χεῖρα καὶ ἵδρυσεν παρὰ δαιτὶ
OD.3,38	κώεσιν ἐν μαλακοῖσιν, ἐπὶ ψαμάθοισ' ἁλίῃσι,
OD.3,39	πάρ τε κασιγνήτῳ Θρασυμήδεϊ καὶ πατέρι ᾧ.
OD.3,40	δῶκε δ' ἄρα σπλάγχνων μοίρας, ἐν δ' οἶνον ἔχευε
OD.3,41	χρυσείῳ δέπαϊ: δειδισκόμενος δὲ προσηύδα
OD.3,42	Παλλάδ' Ἀθηναίην, κούρην Διὸς αἰγιόχοιο:
OD.3,43	"εὔχεο νῦν, ὦ ξεῖνε, Ποσειδάωνι ἄνακτι:
OD.3,44	τοῦ γὰρ καὶ δαίτης ἠντήσατε δεῦρο μολόντες.
OD.3,45	αὐτὰρ ἐπὴν σπείσῃς τε καὶ εὔξεαι, ἣ θέμις ἐστί,
OD.3,46	δὸς καὶ τούτῳ ἔπειτα δέπας μελιηδέος οἴνου
OD.3,47	σπεῖσαι, ἐπεὶ καὶ τοῦτον ὀΐομαι ἀθανάτοισιν
OD.3,48	εὔχεσθαι: πάντες δὲ θεῶν χατέουσ' ἄνθρωποι.
OD.3,49	ἀλλὰ νεώτερός ἐστιν, ὁμηλικίη δ' ἐμοὶ αὐτῷ:
OD.3,50	τοὔνεκα σοὶ προτέρῳ δώσω χρύσειον ἄλεισον."
OD.3,51	ὣς εἰπὼν ἐν χερσὶ τίθει δέπας ἡδέος οἴνου:
OD.3,52	χαῖρε δ' Ἀθηναίη πεπνυμένῳ ἀνδρὶ δικαίῳ,
OD.3,53	οὕνεκα οἷ προτέρῃ δῶκε χρύσειον ἄλεισον:
OD.3,54	αὐτίκα δ' εὔχετο πολλὰ Ποσειδάωνι ἄνακτι:
OD.3,55	"κλῦθι, Ποσείδαον γαιήοχε, μηδὲ μεγήρῃς
OD.3,56	ἡμῖν εὐχομένοισι τελευτῆσαι τάδε ἔργα.
OD.3,57	Νέστορι μὲν πρώτιστα καὶ υἱάσι κῦδος ὄπαζε,
OD.3,58	αὐτὰρ ἔπειτ' ἄλλοισι δίδου χαρίεσσαν ἀμοιβὴν
OD.3,59	σύμπασιν Πυλίοισιν ἀγακλειτῆς ἑκατόμβης.
OD.3,60	δὸς δ' ἔτι Τηλέμαχον καὶ ἐμὲ πρήξαντα νέεσθαι,
OD.3,61	οὕνεκα δεῦρ' ἱκόμεσθα θοῇ σὺν νηῒ μελαίνῃ."
OD.3,62	ὣς ἄρ' ἔπειτ' ἠρᾶτο καὶ αὐτὴ πάντα τελεύτα.
OD.3,63	δῶκε δὲ Τηλεμάχῳ καλὸν δέπας ἀμφικύπελλον:
OD.3,64	ὣς δ' αὔτως ἠρᾶτο Ὀδυσσῆος φίλος υἱός.
OD.3,65	οἱ δ' ἐπεὶ ὤπτησαν κρέ' ὑπέρτερα καὶ ἐρύσαντο,
OD.3,66	μοίρας δασσάμενοι δαίνυντ' ἐρικυδέα δαῖτα.
OD.3,67	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
OD.3,68	τοῖσ' ἄρα μύθων ἦρχε Γερήνιος ἱππότα Νέστωρ:
OD.3,69	"νῦν δὴ κάλλιόν ἐστι μεταλλῆσαι καὶ ἐρέσθαι
OD.3,70	ξείνους, οἵ τινές εἰσιν, ἐπεὶ τάρπησαν ἐδωδῆς.
OD.3,71	ὦ ξεῖνοι, τίνες ἐστέ; πόθεν πλεῖθ' ὑγρὰ κέλευθα;
OD.3,72	ἤ τι κατὰ πρῆξιν ἦ μαψιδίως ἀλάλησθε
OD.3,73	οἷά τε ληϊστῆρες ὑπεὶρ ἅλα, τοί τ' ἀλόωνται
OD.3,74	ψυχὰς παρθέμενοι, κακὸν ἀλλοδαποῖσι φέροντες;"
OD.3,75	τὸν δ' αὖ Τηλέμαχος πεπνυμένος ἀντίον ηὔδα,
OD.3,76	θαρσήσας: αὐτὴ γὰρ ἐνὶ φρεσὶ θάρσος Ἀθήνη
OD.3,77	θῆχ', ἵνα μιν περὶ πατρὸς ἀποιχομένοιο ἔροιτο,
OD.3,78	„ἠδ' ἵνα μιν κλέος ἐσθλὸν ἐν ἀνθρώποισιν ἔχῃσιν:“
OD.3,79	"ὦ Νέστορ Νηληϊάδη, μέγα κῦδος Ἀχαιῶν,
OD.3,80	εἴρεαι ὁππόθεν εἰμέν: ἐγὼ δέ κέ τοι καταλέξω.
OD.3,81	ἡμεῖς ἐξ Ἰθάκης Ὑπονηΐου εἰλήλουθμεν:
OD.3,82	πρῆξις δ' ἥδ' ἰδίη, οὐ δήμιος, ἣν ἀγορεύω.
OD.3,83	πατρὸς ἐμοῦ κλέος εὐρὺ μετέρχομαι, ἤν που ἀκούσω,
OD.3,84	δίου Ὀδυσσῆος ταλασίφρονος, ὅν ποτέ φασι
OD.3,85	σὺν σοὶ μαρνάμενον Τρώων πόλιν ἐξαλαπάξαι.
OD.3,86	ἄλλους μὲν γὰρ πάντας, ὅσοι Τρωσὶν πολέμιζον,
OD.3,87	πευθόμεθ', ἧχι ἕκαστος ἀπώλετο λυγρῷ ὀλέθρῳ:
OD.3,88	κείνου δ' αὖ καὶ ὄλεθρον ἀπευθέα θῆκε Κρονίων.
OD.3,89	οὐ γάρ τις δύναται σάφα εἰπέμεν ὁππόθ' ὄλωλεν,
OD.3,90	εἴ θ' ὅ γ' ἐπ' ἠπείρου δάμη ἀνδράσι δυσμενέεσσιν,
OD.3,91	εἴ τε καὶ ἐν πελάγει μετὰ κύμασιν Ἀμφιτρίτης.
OD.3,92	τοὔνεκα νῦν τὰ σὰ γούναθ' ἱκάνομαι, αἴ κ' ἐθέλῃσθα
OD.3,93	κείνου λυγρὸν ὄλεθρον ἐνισπεῖν, εἴ που ὄπωπας
OD.3,94	ὀφθαλμοῖσι τεοῖσιν, ἢ ἄλλου μῦθον ἄκουσας
OD.3,95	πλαζομένου: περὶ γάρ μιν ὀϊζυρὸν τέκε μήτηρ:
OD.3,96	μηδέ τί μ' αἰδόμενος μειλίσσεο μηδ' ἐλεαίρων,
OD.3,97	ἀλλ' εὖ μοι κατάλεξον ὅπως ἤντησας ὀπωπῆς.
OD.3,98	λίσσομαι, εἴ ποτέ τοί τι πατὴρ ἐμός, ἐσθλὸς Ὀδυσσεύς,
OD.3,99	ἢ ἔπος ἠέ τι ἔργον ὑποστὰς ἐξετέλεσσε
OD.3,100	δήμῳ ἔνι Τρώων, ὅθι πάσχετε πήματ' Ἀχαιοί:
OD.3,101	τῶν νῦν μοι μνῆσαι, καί μοι νημερτὲς ἐνίσπες."
OD.3,102	τὸν δ' ἠμείβετ' ἔπειτα Γερήνιος ἱππότα Νέστωρ:
OD.3,103	"ὦ φίλ', ἐπεί μ' ἔμνησας ὀϊζύος, ἣν ἐν ἐκείνῳ
OD.3,104	δήμῳ ἀνέτλημεν μένος ἄσχετοι υἷες Ἀχαιῶν,
OD.3,105	ἠμὲν ὅσα ξὺν νηυσὶν ἐπ' ἠεροειδέα πόντον
OD.3,106	πλαζόμενοι κατὰ ληΐδ', ὅπῃ ἄρξειεν Ἀχιλλεύς,
OD.3,107	ἠδ' ὅσα καὶ περὶ ἄστυ μέγα Πριάμοιο ἄνακτος
OD.3,108	μαρνάμεθ': ἔνθα δ' ἔπειτα κατέκταθεν ὅσσοι ἄριστοι:
OD.3,109	ἔνθα μὲν Αἴας κεῖται ἀρήϊος, ἔνθα δ' Ἀχιλλεύς,
OD.3,110	ἔνθα δὲ Πάτροκλος, θεόφιν μήστωρ ἀτάλαντος,
OD.3,111	ἔνθα δ' ἐμὸς φίλος υἱός, ἅμα κρατερὸς καὶ ἀταρβής,
OD.3,112	Ἀντίλοχος, περὶ μὲν θείειν ταχὺς ἠδὲ μαχητής:
OD.3,113	ἄλλα τε πόλλ' ἐπὶ τοῖς πάθομεν κακά: τίς κεν ἐκεῖνα
OD.3,114	πάντα γε μυθήσαιτο καταθνητῶν ἀνθρώπων;
OD.3,115	οὐδ' εἰ πεντάετές γε καὶ ἑξάετες παραμίμνων
OD.3,116	ἐξερέοις, ὅσα κεῖθι πάθον κακὰ δῖοι Ἀχαιοί:
OD.3,117	πρίν κεν ἀνιηθεὶς σὴν πατρίδα γαῖαν ἵκοιο.
OD.3,118	εἰνάετες γάρ σφιν κακὰ ῥάπτομεν ἀμφιέποντες
OD.3,119	παντοίοισι δόλοισι, μόγις δ' ἐτέλεσσε Κρονίων.
OD.3,120	ἔνθ' οὔ τίς ποτε μῆτιν ὁμοιωθήμεναι ἄντην
OD.3,121	ἤθελ', ἐπεὶ μάλα πολλὸν ἐνίκα δῖος Ὀδυσσεὺς
OD.3,122	παντοίοισι δόλοισι, πατὴρ τεός, εἰ ἐτεόν γε
OD.3,123	κείνου ἔκγονός ἐσσι: σέβας μ' ἔχει εἰσορόωντα.
OD.3,124	ἦ τοι γὰρ μῦθοί γε ἐοικότες, οὐδέ κε φαίης
OD.3,125	ἄνδρα νεώτερον ὧδε ἐοικότα μυθήσασθαι.
OD.3,126	ἔνθ' ἦ τοι εἷος μὲν ἐγὼ καὶ δῖος Ὀδυσσεὺς
OD.3,127	οὔτε ποτ' εἰν ἀγορῇ δίχ' ἐβάζομεν οὔτ' ἐνὶ βουλῇ,
OD.3,128	ἀλλ' ἕνα θυμὸν ἔχοντε νόῳ καὶ ἐπίφρονι βουλῇ
OD.3,129	φραζόμεθ' Ἀργείοισιν ὅπως ὄχ' ἄριστα γένοιτο.
OD.3,130	αὐτὰρ ἐπεὶ Πριάμοιο πόλιν διεπέρσαμεν αἰπήν,
OD.3,131	„βῆμεν δ' ἐν νήεσσι, θεὸς δ' ἐκέδασσεν Ἀχαιούς,“
OD.3,132	καὶ τότε δὴ Ζεὺς λυγρὸν ἐνὶ φρεσὶ μήδετο νόστον
OD.3,133	Ἀργείοισ', ἐπεὶ οὔ τι νοήμονες οὐδὲ δίκαιοι
OD.3,134	πάντες ἔσαν: τῶ σφεων πολέες κακὸν οἶτον ἐπέσπον
OD.3,135	μήνιος ἐξ ὀλοῆς γλαυκώπιδος ὀβριμοπάτρης,
OD.3,136	ἥ τ' ἔριν Ἀτρεΐδῃσι μετ' ἀμφοτέροισιν ἔθηκε.
OD.3,137	τὼ δὲ καλεσσαμένω ἀγορὴν ἐς πάντας Ἀχαιούς,
OD.3,138	μάψ, ἀτὰρ οὐ κατὰ κόσμον, ἐς ἠέλιον καταδύντα, --
OD.3,139	οἱ δ' ἦλθον οἴνῳ βεβαρηότες υἷες Ἀχαιῶν, --
OD.3,140	μῦθον μυθείσθην, τοῦ εἵνεκα λαὸν ἄγειραν.
OD.3,141	ἔνθ' ἦ τοι Μενέλαος ἀνώγει πάντας Ἀχαιοὺς
OD.3,142	νόστου μιμνῄσκεσθαι ἐπ' εὐρέα νῶτα θαλάσσης:
OD.3,143	οὐδ' Ἀγαμέμνονι πάμπαν ἑήνδανε: βούλετο γάρ ῥα
OD.3,144	λαὸν ἐρυκακέειν ῥέξαι θ' ἱερὰς ἑκατόμβας,
OD.3,145	ὡς τὸν Ἀθηναίης δεινὸν χόλον ἐξακέσαιτο,
OD.3,146	νήπιος, οὐδὲ τὸ ᾔδη, ὃ οὐ πείσεσθαι ἔμελλεν:
OD.3,147	οὐ γάρ τ' αἶψα θεῶν τρέπεται νόος αἰὲν ἐόντων.
OD.3,148	ὣς τὼ μὲν χαλεποῖσιν ἀμειβομένω ἐπέεσσιν
OD.3,149	ἕστασαν: οἱ δ' ἀνόρουσαν ἐϋκνήμιδες Ἀχαιοὶ
OD.3,150	ἠχῇ θεσπεσίῃ, δίχα δέ σφισιν ἥνδανε βουλή.
OD.3,151	νύκτα μὲν ἀέσαμεν χαλεπὰ φρεσὶν ὁρμαίνοντες
OD.3,152	ἀλλήλοισ': ἐπὶ γὰρ Ζεὺς ἤρτυε πῆμα κακοῖο:
OD.3,153	ἠῶθεν δ' οἱ μὲν νέας ἕλκομεν εἰς ἅλα δῖαν
OD.3,154	κτήματά τ' ἐντιθέμεσθα βαθυζώνους τε γυναῖκας.
OD.3,155	ἡμίσεες δ' ἄρα λαοὶ ἐρητύοντο μένοντες
OD.3,156	αὖθι παρ' Ἀτρεΐδῃ Ἀγαμέμνονι, ποιμένι λαῶν:
OD.3,157	ἡμίσεες δ' ἀναβάντες ἐλαύνομεν: αἱ δὲ μάλ' ὦκα
OD.3,158	ἔπλεον, ἐστόρεσεν δὲ θεὸς μεγακήτεα πόντον.
OD.3,159	ἐς Τένεδον δ' ἐλθόντες ἐρέξαμεν ἱρὰ θεοῖσιν,
OD.3,160	οἴκαδε ἱέμενοι: Ζεὺς δ' οὔ πω μήδετο νόστον,
OD.3,161	σχέτλιος, ὅς ῥ' ἔριν ὦρσε κακὴν ἔπι δεύτερον αὖτις.
OD.3,162	οἱ μὲν ἀποστρέψαντες ἔβαν νέας ἀμφιελίσσας
OD.3,163	ἀμφ' Ὀδυσῆα ἄνακτα δαΐφρονα ποικιλομήτην,
OD.3,164	αὖτις ἐπ' Ἀτρεΐδῃ Ἀγαμέμνονι ἦρα φέροντες:
OD.3,165	αὐτὰρ ἐγὼ σὺν νηυσὶν ἀολλέσιν, αἵ μοι ἔποντο,
OD.3,166	φεῦγον, ἐπεὶ γίνωσκον, ὃ δὴ κακὰ μήδετο δαίμων.
OD.3,167	φεῦγε δὲ Τυδέος υἱὸς ἀρήϊος, ὦρσε δ' ἑταίρους.
OD.3,168	ὀψὲ δὲ δὴ μετὰ νῶϊ κίε ξανθὸς Μενέλαος,
OD.3,169	ἐν Λέσβῳ δ' ἔκιχεν δολιχὸν πλόον ὁρμαίνοντας,
OD.3,170	ἢ καθύπερθε Χίοιο νεοίμεθα παιπαλοέσσης,
OD.3,171	νήσου ἔπι Ψυρίης, αὐτὴν ἐπ' ἀριστέρ' ἔχοντες,
OD.3,172	ἦ ὑπένερθε Χίοιο παρ' ἠνεμόεντα Μίμαντα.
OD.3,173	ᾐτέομεν δὲ θεὸν φῆναι τέρας: αὐτὰρ ὅ γ' ἥμιν
OD.3,174	δεῖξε, καὶ ἠνώγει πέλαγος μέσον εἰς Εὔβοιαν
OD.3,175	τέμνειν, ὄφρα τάχιστα ὑπὲκ κακότητα φύγοιμεν.
OD.3,176	ὦρτο δ' ἐπὶ λιγὺς οὖρος ἀήμεναι: αἱ δὲ μάλ' ὦκα
OD.3,177	ἰχθυόεντα κέλευθα διέδραμον, ἐς δὲ Γεραιστὸν
OD.3,178	ἐννύχιαι κατάγοντο: Ποσειδάωνι δὲ ταύρων
OD.3,179	πόλλ' ἐπὶ μῆρ' ἔθεμεν, πέλαγος μέγα μετρήσαντες.
OD.3,180	τέτρατον ἦμαρ ἔην, ὅτ' ἐν Ἄργεϊ νῆας ἐΐσας
OD.3,181	Τυδεΐδεω ἕταροι Διομήδεος ἱπποδάμοιο
OD.3,182	ἵστασαν: αὐτὰρ ἐγώ γε Πύλονδ' ἔχον, οὐδέ ποτ' ἔσβη
OD.3,183	οὖρος, ἐπεὶ δὴ πρῶτα θεὸς προέηκεν ἀῆναι.
OD.3,184	ὣς ἦλθον, φίλε τέκνον, ἀπευθής, οὐδέ τι οἶδα
OD.3,185	κείνων, οἵ τ' ἐσάωθεν Ἀχαιῶν οἵ τ' ἀπόλοντο.
OD.3,186	ὅσσα δ' ἐνὶ μεγάροισι καθήμενος ἡμετέροισι
OD.3,187	πεύθομαι, ἣ θέμις ἐστί, δαήσεαι, οὐδέ σε κεύσω.
OD.3,188	εὖ μὲν Μυρμιδόνας φάσ' ἐλθέμεν ἐγχεσιμώρους,
OD.3,189	οὓς ἄγ' Ἀχιλλῆος μεγαθύμου φαίδιμος υἱός,
OD.3,190	εὖ δὲ φιλοκτήτην, Ποιάντιον ἀγλαὸν υἱόν.
OD.3,191	πάντας δ' Ἰδομενεὺς Κρήτην εἰσήγαγ' ἑταίρους,
OD.3,192	οἳ φύγον ἐκ πολέμου, πόντος δέ οἱ οὔ τιν' ἀπηύρα.
OD.3,193	Ἀτρεΐδην δὲ καὶ αὐτοὶ ἀκούετε νόσφιν ἐόντες,
OD.3,194	ὥς τ' ἦλθ' ὥς τ' Αἴγισθος ἐμήσατο λυγρὸν ὄλεθρον.
OD.3,195	ἀλλ' ἦ τοι κεῖνος μὲν ἐπισμυγερῶς ἀπέτεισεν.
OD.3,196	ὡς ἀγαθὸν καὶ παῖδα καταφθιμένοιο λιπέσθαι
OD.3,197	ἀνδρός, ἐπεὶ καὶ κεῖνος ἐτείσατο πατροφονῆα,
OD.3,198	Αἴγισθον δολόμητιν, ὅ οἱ πατέρα κλυτὸν ἔκτα.
OD.3,199	καὶ σύ, φίλος, μάλα γάρ σ' ὁρόω καλόν τε μέγαν τε,
OD.3,200	ἄλκιμος ἔσσ', ἵνα τίς σε καὶ ὀψιγόνων ἐῢ εἴπῃ."
OD.3,201	τὸν δ' αὖ Τηλέμαχος πεπνυμένος ἀντίον ηὔδα:
OD.3,202	"ὦ Νέστορ Νηληϊάδη, μέγα κῦδος Ἀχαιῶν,
OD.3,203	καὶ λίην κεῖνος μὲν ἐτείσατο, καί οἱ Ἀχαιοὶ
OD.3,204	οἴσουσι κλέος εὐρὺ καὶ ἐσσομένοισιν ἀοιδήν.
OD.3,205	αἲ γὰρ ἐμοὶ τοσσήνδε θεοὶ δύναμιν περιθεῖεν,
OD.3,206	τείσασθαι μνηστῆρας ὑπερβασίης ἀλεγεινῆς,
OD.3,207	οἵ τέ μοι ὑβρίζοντες ἀτάσθαλα μηχανόωνται.
OD.3,208	ἀλλ' οὔ μοι τοιοῦτον ἐπέκλωσαν θεοὶ ὄλβον,
OD.3,209	πατρί τ' ἐμῷ καὶ ἐμοί: νῦν δὲ χρὴ τετλάμεν ἔμπης."
OD.3,210	τὸν δ' ἠμείβετ' ἔπειτα Γερήνιος ἱππότα Νέστωρ:
OD.3,211	"ὦ φίλ', ἐπεὶ δὴ ταῦτά μ' ἀνέμνησας καὶ ἔειπες,
OD.3,212	φασὶ μνηστῆρας σῆς μητέρος εἵνεκα πολλοὺς
OD.3,213	ἐν μεγάροισ' ἀέκητι σέθεν κακὰ μηχανάασθαι.
OD.3,214	εἰπέ μοι, ἠὲ ἑκὼν ὑποδάμνασαι, ἦ σέ γε λαοὶ
OD.3,215	ἐχθαίρουσ' ἀνὰ δῆμον, ἐπισπόμενοι θεοῦ ὀμφῇ.
OD.3,216	τίς δ' οἶδ' εἴ κέ ποτέ σφι βίας ἀποτείσεται ἐλθών,
OD.3,217	ἢ ὅ γε μοῦνος ἐὼν ἢ καὶ σύμπαντες Ἀχαιοί;
OD.3,218	εἰ γάρ σ' ὣς ἐθέλοι φιλέειν γλαυκῶπις Ἀθήνη,
OD.3,219	ὡς τότ' Ὀδυσσῆος περικήδετο κυδαλίμοιο
OD.3,220	δήμῳ ἔνι Τρώων. ὅθι πάσχομεν ἄλγε' Ἀχαιοί: --
OD.3,221	οὐ γάρ πω ἴδον ὧδε θεοὺς ἀναφανδὰ φιλεῦντας,
OD.3,222	ὡς κείνῳ ἀναφανδὰ παρίστατο Παλλὰς Ἀθήνη: --
OD.3,223	εἴ σ' οὕτως ἐθέλοι φιλέειν κήδοιτό τε θυμῷ,
OD.3,224	τῶ κέν τις κείνων γε καὶ ἐκλελάθοιτο γάμοιο."
OD.3,225	τὸν δ' αὖ Τηλέμαχος πεπνυμένος ἀντίον ηὔδα:
OD.3,226	"ὦ γέρον, οὔ πω τοῦτο ἔπος τελέεσθαι ὀΐω:
OD.3,227	λίην γὰρ μέγα εἶπες: ἄγη μ' ἔχει. οὐκ ἂν ἐμοί γε
OD.3,228	ἐλπομένῳ τὰ γένοιτ', οὐδ' εἰ θεοὶ ὣς ἐθέλοιεν."
OD.3,229	τὸν δ' αὖτε προσέειπε θεὰ γλαυκῶπις Ἀθήνη:
OD.3,230	"Τηλέμαχε, ποῖόν σε ἔπος φύγεν ἕρκος ὀδόντων.
OD.3,231	ῥεῖα θεός γ' ἐθέλων καὶ τηλόθεν ἄνδρα σαώσαι.
OD.3,232	βουλοίμην δ' ἂν ἐγώ γε καὶ ἄλγεα πολλὰ μογήσας
OD.3,233	οἴκαδέ τ' ἐλθέμεναι καὶ νόστιμον ἦμαρ ἰδέσθαι,
OD.3,234	ἢ ἐλθὼν ἀπολέσθαι ἐφέστιος, ὡς Ἀγαμέμνων
OD.3,235	ὤλεθ' ὑπ' Αἰγίσθοιο δόλῳ καὶ ἧς ἀλόχοιο.
OD.3,236	ἀλλ' ἦ τοι θάνατον μὲν ὁμοίϊον οὐδὲ θεοί περ
OD.3,237	καὶ φίλῳ ἀνδρὶ δύνανται ἀλαλκέμεν, ὁππότε κεν δὴ
OD.3,238	μοῖρ' ὀλοὴ καθέλῃσι τανηλεγέος θανάτοιο."
OD.3,239	τὴν δ' αὖ Τηλέμαχος πεπνυμένος ἀντίον ηὔδα:
OD.3,240	"Μέντορ, μηκέτι ταῦτα λεγώμεθα κηδόμενοί περ:
OD.3,241	κείνῳ δ' οὐκέτι νόστος ἐτήτυμος, ἀλλά οἱ ἤδη
OD.3,242	φράσσαντ' ἀθάνατοι θάνατον καὶ κῆρα μέλαιναν.
OD.3,243	νῦν δ' ἐθέλω ἔπος ἄλλο μεταλλῆσαι καὶ ἐρέσθαι
OD.3,244	Νέστορ', ἐπεὶ περίοιδε δίκας ἠδὲ φρόνιν ἄλλων:
OD.3,245	τρὶς γὰρ δή μίν φασιν ἀνάξασθαι γένε' ἀνδρῶν,
OD.3,246	ὥς τέ μοι ἀθάνατος ἰνδάλλεται εἰσοράασθαι.
OD.3,247	ὦ Νέστορ Νηληϊάδη, σὺ δ' ἀληθὲς ἐνίσπες:
OD.3,248	πῶς ἔθαν' Ἀτρεΐδης εὐρὺ κρείων Ἀγαμέμνων;
OD.3,249	ποῦ Μενέλαος ἔην; τίνα δ' αὐτῷ μήσατ' ὄλεθρον
OD.3,250	Αἴγισθος δολόμητις, ἐπεὶ κτάνε πολλὸν ἀρείω;
OD.3,251	ἦ οὐκ Ἄργεος ἦεν Ἀχαιϊκοῦ, ἀλλά πῃ ἄλλῃ
OD.3,252	πλάζετ' ἐπ' ἀνθρώπους, ὁ δέ θαρσήσας κατέπεφνε;"
OD.3,253	τὸν δ' ἠμείβετ' ἔπειτα Γερήνιος ἱππότα Νέστωρ:
OD.3,254	"τοιγὰρ ἐγώ τοι, τέκνον, ἀληθέα πάντ' ἀγορεύσω.
OD.3,255	ἦ τοι μὲν τόδε καὐτὸς ὀΐεαι, ὥς κεν ἐτύχθη,
OD.3,256	εἰ ζώοντ' Αἴγισθον ἐνὶ μεγάροισιν ἔτετμεν
OD.3,257	Ἀτρεΐδης Τροίηθεν ἰών, ξανθὸς Μενέλαος:
OD.3,258	τῶ κέ οἱ οὐδὲ θανόντι χυτὴν ἐπὶ γαῖαν ἔχευαν,
OD.3,259	ἀλλ' ἄρα τόν γε κύνες τε καὶ οἰωνοὶ κατέδαψαν
OD.3,260	κείμενον ἐν πεδίῳ ἑκὰς ἄστεος, οὐδὲ κέ τίς μιν
OD.3,261	κλαῦσεν Ἀχαιϊάδων: μάλα γὰρ μέγα μήσατο ἔργον.
OD.3,262	ἡμεῖς μὲν γὰρ κεῖθι πολέας τελέοντες ἀέθλους
OD.3,263	ἥμεθ': ὁ δ' εὔκηλος μυχῷ Ἄργεος ἱπποβότοιο
OD.3,264	πόλλ' Ἀγαμεμνονέην ἄλοχον θέλγεσκεν ἔπεσσιν.
OD.3,265	ἡ δ' ἦ τοι τὸ πρὶν μὲν ἀναίνετο ἔργον ἀεικές,
OD.3,266	δῖα Κλυταιμνήστρη: φρεσὶ γὰρ κέχρητ' ἀγαθῇσι:
OD.3,267	πὰρ δ' ἄρ' ἔην καὶ ἀοιδὸς ἀνήρ, ᾧ πόλλ' ἐπέτελλεν
OD.3,268	Ἀτρεΐδης Τροίηνδε κιὼν εἴρυσθαι ἄκοιτιν.
OD.3,269	ἀλλ' ὅτε δή μιν μοῖρα θεῶν ἐπέδησε δαμῆναι,
OD.3,270	δὴ τότε τὸν μὲν ἀοιδὸν ἄγων ἐς νῆσον ἐρήμην
OD.3,271	κάλλιπεν οἰωνοῖσιν ἕλωρ καὶ κύρμα γενέσθαι,
OD.3,272	τὴν δ' ἐθέλων ἐθέλουσαν ἀνήγαγεν ὅνδε δόμονδε.
OD.3,273	πολλὰ δὲ μηρί' ἔκηε θεῶν ἱεροῖσ' ἐπὶ βωμοῖς,
OD.3,274	πολλὰ δ' ἀγάλματ' ἀνῆψεν, ὑφάσματά τε χρυσόν τε,
OD.3,275	ἐκτελέσας μέγα ἔργον, ὃ οὔ ποτε ἔλπετο θυμῷ.
OD.3,276	ἡμεῖς μὲν γὰρ ἅμα πλέομεν Τροίηθεν ἰόντες,
OD.3,277	Ἀτρεΐδης καὶ ἐγώ, φίλα εἰδότες ἀλλήλοισιν:
OD.3,278	ἀλλ' ὅτε Σούνιον ἱρὸν ἀφικόμεθ', ἄκρον Ἀθηνέων,
OD.3,279	ἔνθα κυβερνήτην Μενελάου Φοῖβος Ἀπόλλων
OD.3,280	οἷσ' ἀγανοῖσι βέλεσσιν ἐποιχόμενος κατέπεφνε,
OD.3,281	πηδάλιον μετὰ χερσὶ θεούσης νηὸς ἔχοντα,
OD.3,282	Φρόντιν Ὀνητορίδην, ὃς ἐκαίνυτο φῦλ' ἀνθρώπων
OD.3,283	νῆα κυβερνῆσαι, ὁπότε σπέρχοιεν ἄελλαι.
OD.3,284	ὣς ὁ μὲν ἔνθα κατέσχετ', ἐπειγόμενός περ ὁδοῖο,
OD.3,285	ὄφρ' ἕταρον θάπτοι καὶ ἐπὶ κτέρεα κτερίσειεν.
OD.3,286	ἀλλ' ὅτε δὴ καὶ κεῖνος ἰὼν ἐπὶ οἴνοπα πόντον
OD.3,287	ἐν νηυσὶ γλαφυρῇσι Μαλειάων ὄρος αἰπὺ
OD.3,288	ἷξε θέων, τότε δὴ στυγερὴν ὁδὸν εὐρύοπα Ζεὺς
OD.3,289	ἐφράσατο, λιγέων δ' ἀνέμων ἐπ' ἀϋτμένα χεῦε
OD.3,290	κύματά τε τροφόεντα πελώρια, ἶσα ὄρεσσιν.
OD.3,291	ἔνθα διατμήξας τὰς μὲν Κρήτῃ ἐπέλασσεν,
OD.3,292	ἧχι Κύδωνες ἔναιον Ἰαρδάνου ἀμφὶ ῥέεθρα.
OD.3,293	ἔστι δέ τις λισσὴ αἰπεῖά τε εἰς ἅλα πέτρη
OD.3,294	ἐσχατιῇ Γόρτυνος ἐν ἠεροειδέϊ πόντῳ:
OD.3,295	ἔνθα νότος μέγα κῦμα ποτὶ σκαιὸν ῥίον ὠθεῖ,
OD.3,296	ἐς Φαιστόν, μικρὸς δὲ λίθος μέγα κῦμ' ἀποέργει.
OD.3,297	αἱ μὲν ἄρ' ἔνθ' ἦλθον, σπουδῇ δ' ἤλυξαν ὄλεθρον
OD.3,298	ἄνδρες, ἀτὰρ νῆάς γε ποτὶ σπιλάδεσσιν ἔαξαν
OD.3,299	κύματ': ἀτὰρ τὰς πέντε νέας κυανοπρῳρείους
OD.3,300	Αἰγύπτῳ ἐπέλασσε φέρων ἄνεμός τε καὶ ὕδωρ.
OD.3,301	ὣς ὁ μὲν ἔνθα πολὺν βίοτον καὶ χρυσὸν ἀγείρων
OD.3,302	ἠλᾶτο ξὺν νηυσὶ κατ' ἀλλοθρόους ἀνθρώπους:
OD.3,303	τόφρα δὲ ταῦτ' Αἴγισθος ἐμήσατο οἴκοθι λυγρά,
OD.3,304	κτείνας Ἀτρεΐδην, δέδμητο δὲ λαὸς ὑπ' αὐτῷ.
OD.3,305	ἑπτάετες δ' ἤνασσε πολυχρύσοιο Μυκήνης,
OD.3,306	τῷ δέ οἱ ὀγδοάτῳ κακὸν ἤλυθε δῖος Ὀρέστης
OD.3,307	ἂψ ἀπ' Ἀθηνάων, κατὰ δ' ἔκτανε πατροφονῆα,
OD.3,308	„Αἴγισθον δολόμητιν, ὅ οἱ πατέρα κλυτὸν ἔκτα.“
OD.3,309	ἦ τοι ὁ τὸν κτείνας δαίνυ τάφον Ἀργείοισι
OD.3,310	μητρός τε στυγερῆς καὶ ἀνάλκιδος Αἰγίσθοιο:
OD.3,311	αὐτῆμαρ δέ οἱ ἦλθε βοὴν ἀγαθὸς Μενέλαος,
OD.3,312	πολλὰ κτήματ' ἄγων, ὅσα οἱ νέες ἄχθος ἄειραν.
OD.3,313	καὶ σύ, φίλος, μὴ δηθὰ δόμων ἄπο τῆλ' ἀλάλησο,
OD.3,314	κτήματά τε προλιπὼν ἄνδρας τ' ἐν σοῖσι δόμοισιν
OD.3,315	οὕτω ὑπερφιάλους, μή τοι κατὰ πάντα φάγωσι
OD.3,316	κτήματα δασσάμενοι, σὺ δὲ τηϋσίην ὁδὸν ἔλθῃς.
OD.3,317	ἀλλ' ἐς μὲν Μενέλαον ἐγὼ κέλομαι καὶ ἄνωγα
OD.3,318	ἐλθεῖν: κεῖνος γὰρ νέον ἄλλοθεν εἰλήλουθεν,
OD.3,319	ἐκ τῶν ἀνθρώπων, ὅθεν οὐκ ἔλποιτό γε θυμῷ
OD.3,320	ἐλθέμεν, ὅν τινα πρῶτον ἀποσφήλωσιν ἄελλαι
OD.3,321	ἐς πέλαγος μέγα τοῖον, ὅθεν τέ περ οὐδ' οἰωνοὶ
OD.3,322	αὐτόετες οἰχνεῦσιν, ἐπεὶ μέγα τε δεινόν τε.
OD.3,323	ἀλλ' ἴθι νῦν σὺν νηΐ τε σῇ καὶ σοῖσ' ἑτάροισιν:
OD.3,324	εἰ δ' ἐθέλεις πεζός, πάρα τοι δίφρος τε καὶ ἵπποι,
OD.3,325	πὰρ δέ τοι υἷες ἐμοί, οἵ τοι πομπῆες ἔσονται
OD.3,326	ἐς Λακεδαίμονα δῖαν, ὅθι ξανθὸς Μενέλαος.
OD.3,327	λίσσεσθαι δέ μιν αὐτός, ἵνα νημερτὲς ἐνίσπῃ:
OD.3,328	ψεῦδος δ' οὐκ ἐρέει: μάλα γὰρ πεπνυμένος ἐστίν."
OD.3,329	ὣς ἔφατ', ἠέλιος δ' ἄρ' ἔδυ καὶ ἐπὶ κνέφας ἦλθε.
OD.3,330	τοῖσι δὲ καὶ μετέειπε θεὰ γλαυκῶπις Ἀθήνη:
OD.3,331	"ὦ γέρον, ἦ τοι ταῦτα κατὰ μοῖραν κατέλεξας:
OD.3,332	ἀλλ' ἄγε τάμνετε μὲν γλώσσας, κεράασθε δὲ οἶνον,
OD.3,333	ὄφρα Ποσειδάωνι καὶ ἄλλοισ' ἀθανάτοισι
OD.3,334	σπείσαντες κοίτοιο μεδώμεθα: τοῖο γὰρ ὥρη.
OD.3,335	ἤδη γὰρ φάος οἴχεθ' ὑπὸ ζόφον, οὐδὲ ἔοικε
OD.3,336	δηθὰ θεῶν ἐν δαιτὶ θαασσέμεν, ἀλλὰ νέεσθαι."
OD.3,337	ἦ ῥα Διὸς θυγάτηρ, οἱ δ' ἔκλυον αὐδησάσης:
OD.3,338	τοῖσι δὲ κήρυκες μὲν ὕδωρ ἐπὶ χεῖρας ἔχευαν,
OD.3,339	κοῦροι δὲ κρητῆρας ἐπεστέψαντο ποτοῖο,
OD.3,340	νώμησαν δ' ἄρα πᾶσιν ἐπαρξάμενοι δεπάεσσι:
OD.3,341	γλώσσας δ' ἐν πυρὶ βάλλον, ἀνιστάμενοι δ' ἐπέλειβον.
OD.3,342	αὐτὰρ ἐπεὶ σπεῖσάν τε πίον θ' ὅσον ἤθελε θυμός,
OD.3,343	δὴ τότ' Ἀθηναίη καὶ Τηλέμαχος θεοειδὴς
OD.3,344	ἄμφω ἱέσθην κοίλην ἐπὶ νῆα νέεσθαι:
OD.3,345	Νέστωρ αὖ κατέρυκε καθαπτόμενος ἐπέεσσι:
OD.3,346	"ζεὺς τό γ' ἀλεξήσειε καὶ ἀθάνατοι θεοὶ ἄλλοι,
OD.3,347	ὡς ὑμεῖς παρ' ἐμεῖο θοὴν ἐπὶ νῆα κίοιτε
OD.3,348	ὥς τέ τευ ἢ παρὰ πάμπαν ἀνείμονος ἠὲ πενιχροῦ,
OD.3,349	ᾧ οὔ τι χλαῖναι καὶ ῥήγεα πόλλ' ἐνὶ οἴκῳ,
OD.3,350	οὔτ' αὐτῷ μαλακῶς οὔτε ξείνοισιν ἐνεύδειν.
OD.3,351	αὐτὰρ ἐμοὶ πάρα μὲν χλαῖναι καὶ ῥήγεα καλά.
OD.3,352	οὔ θην δὴ τοῦδ' ἀνδρὸς Ὀδυσσῆος φίλος υἱὸς
OD.3,353	νηὸς ἐπ' ἰκριόφιν καταλέξεται, ὄφρ' ἂν ἐγώ γε
OD.3,354	ζώω, ἔπειτα δὲ παῖδες ἐνὶ μεγάροισι λίπωνται
OD.3,355	ξείνους ξεινίζειν, ὅς τίς κ' ἐμὰ δώμαθ' ἵκηται."
OD.3,356	τὸν δ' αὖτε προσέειπε θεὰ γλαυκῶπις Ἀθήνη:
OD.3,357	"εὖ δὴ ταῦτά γ' ἔφησθα, γέρον φίλε: σοὶ δὲ ἔοικε
OD.3,358	Τηλέμαχον πείθεσθαι, ἐπεὶ πολὺ κάλλιον οὕτω.
OD.3,359	ἀλλ' οὗτος μὲν νῦν σοι ἅμ' ἕψεται, ὄφρα κεν εὕδῃ
OD.3,360	σοῖσιν ἐνὶ μεγάροισιν: ἐγὼ δ' ἐπὶ νῆα μέλαιναν
OD.3,361	εἶμ', ἵνα θαρσύνω θ' ἑτάρους εἴπω τε ἕκαστα.
OD.3,362	οἶος γὰρ μετὰ τοῖσι γεραίτερος εὔχομαι εἶναι:
OD.3,363	οἱ δ' ἄλλοι φιλότητι νεώτεροι ἄνδρες ἕπονται,
OD.3,364	πάντες ὁμηλικίη μεγαθύμου Τηλεμάχοιο.
OD.3,365	ἔνθα κε λεξαίμην κοίλῃ παρὰ νηῒ μελαίνῃ,
OD.3,366	νῦν: ἀτὰρ ἠῶθεν μετὰ Καύκωνας μεγαθύμους
OD.3,367	εἶμ', ἔνθα χρεῖός μοι ὀφέλλεται, οὔ τι νέον γε
OD.3,368	οὐδ' ὀλίγον: σὺ δὲ τοῦτον, ἐπεὶ τεὸν ἵκετο δῶμα,
OD.3,369	πέμψον σὺν δίφρῳ τε καὶ υἱέϊ: δὸς δέ οἱ ἵππους,
OD.3,370	οἵ τοι ἐλαφρότατοι θείειν καὶ κάρτος ἄριστοι."
OD.3,371	ὣς ἄρα φωνήσασ' ἀπέβη γλαυκῶπις Ἀθήνη
OD.3,372	φήνῃ εἰδομένη: θάμβος δ' ἕλε πάντας Ἀχαιούς.
OD.3,373	θαύμαζεν δ' ὁ γεραιός, ὅπως ἴδεν ὀφθαλμοῖσι:
OD.3,374	Τηλεμάχου δ' ἕλε χεῖρα, ἔπος τ' ἔφατ' ἔκ τ' ὀνόμαζεν:
OD.3,375	"ὦ φίλος, οὔ σε ἔολπα κακὸν καὶ ἄναλκιν ἔσεσθαι,
OD.3,376	εἰ δή τοι νέῳ ὧδε θεοὶ πομπῆες ἕπονται.
OD.3,377	οὐ μὲν γάρ τις ὅδ' ἄλλος Ὀλύμπια δώματ' ἐχόντων,
OD.3,378	ἀλλὰ Διὸς θυγάτηρ, ἀγελείη Τριτογένεια,
OD.3,379	ἥ τοι καὶ πατέρ' ἐσθλὸν ἐν Ἀργείοισιν ἐτίμα.
OD.3,380	ἀλλά, ἄνασσ', ἵληθι, δίδωθι δέ μοι κλέος ἐσθλόν,
OD.3,381	αὐτῷ καὶ παίδεσσι καὶ αἰδοίῃ παρακοίτι:
OD.3,382	σοὶ δ' αὖ ἐγὼ ῥέξω βοῦν ἤνιν εὐρυμέτωπον,
OD.3,383	ἀδμήτην, ἣν οὔ πω ὑπὸ ζυγὸν ἤγαγεν ἀνήρ:
OD.3,384	τήν τοι ἐγὼ ῥέξω χρυσὸν κέρασιν περιχεύας."
OD.3,385	ὣς ἔφατ' εὐχόμενος, τοῦ δ' ἔκλυε Παλλὰς Ἀθήνη.
OD.3,386	τοῖσιν δ' ἡγεμόνευε Γερήνιος ἱππότα Νέστωρ,
OD.3,387	υἱάσι καὶ γαμβροῖσιν, ἑὰ πρὸς δώματα καλά.
OD.3,388	ἀλλ' ὅτε δώμαθ' ἵκοντο ἀγακλυτὰ τοῖο ἄνακτος,
OD.3,389	ἑξείης ἕζοντο κατὰ κλισμούς τε θρόνους τε:
OD.3,390	τοῖς δ' ὁ γέρων ἐλθοῦσιν ἀνὰ κρητῆρα κέρασσεν
OD.3,391	οἴνου ἡδυπότοιο, τὸν ἑνδεκάτῳ ἐνιαυτῷ
OD.3,392	ὤϊξεν ταμίη καὶ ἀπὸ κρήδεμνον ἔλυσε:
OD.3,393	τοῦ ὁ γέρων κρητῆρα κεράσσατο, πολλὰ δ' Ἀθήνῃ
OD.3,394	εὔχετ' ἀποσπένδων, κούρῃ Διὸς αἰγιόχοιο.
OD.3,395	αὐτὰρ ἐπεὶ σπεῖσάν τε πίον θ' ὅσον ἤθελε θυμός,
OD.3,396	οἱ μὲν κακκείοντες ἔβαν οἶκόνδε ἕκαστος,
OD.3,397	τὸν δ' αὐτοῦ κοίμησε Γερήνιος ἱππότα Νέστωρ,
OD.3,398	Τηλέμαχον, φίλον υἱὸν Ὀδυσσῆος θείοιο,
OD.3,399	τρητοῖσ' ἐν λεχέεσσιν, ὑπ' αἰθούσῃ ἐριδούπῳ,
OD.3,400	πὰρ δ' ἂρ' ἐϋμμελίην Πεισίστρατον, ὄρχαμον ἀνδρῶν,
OD.3,401	ὅς οἱ ἔτ' ἠΐθεος παίδων ἦν ἐν μεγάροισιν.
OD.3,402	αὐτὸς δ' αὖτε καθεῦδε μυχῷ δόμου ὑψηλοῖο:
OD.3,403	τῷ δ' ἄλοχος δέσποινα λέχος πόρσυνε καὶ εὐνήν.
OD.3,404	ἦμος δ' ἠριγένεια φάνη ῥοδοδάκτυλος Ἠώς,
OD.3,405	ὤρνυτ' ἄρ' ἐξ εὐνῆφι Γερήνιος ἱππότα Νέστωρ,
OD.3,406	ἐκ δ' ἐλθὼν κατ' ἄρ' ἕζετ' ἐπὶ ξεστοῖσι λίθοισιν,
OD.3,407	οἵ οἱ ἔσαν προπάροιθε θυράων ὑψηλάων
OD.3,408	λευκοί, ἀποστίλβοντες ἀλείφατος: οἷσ' ἔπι μὲν πρὶν
OD.3,409	Νηλεὺς ἵζεσκεν, θεόφιν μήστωρ ἀτάλαντος:
OD.3,410	ἀλλ' ὁ μὲν ἤδη κηρὶ δαμεὶς Ἄϊδόσδε βεβήκει,
OD.3,411	Νέστωρ αὖ τότ' ἐφῖζε Γερήνιος, οὖρος Ἀχαιῶν,
OD.3,412	σκῆπτρον ἔχων. περὶ δ' υἷες ἀολλέες ἠγερέθοντο
OD.3,413	ἐκ θαλάμων ἐλθόντες, Ἐχέφρων τε Στρατίος τε
OD.3,414	Περσεύς τ' Ἄρητός τε καὶ ἀντίθεος Θρασυμήδης.
OD.3,415	τοῖσι δ' ἔπειθ' ἕκτος Πεισίστρατος ἤλυθεν ἥρως,
OD.3,416	πὰρ δ' ἄρα Τηλέμαχον θεοείκελον εἷσαν ἄγοντες.
OD.3,417	τοῖσι δὲ μύθων ἦρχε Γερήνιος ἱππότα Νέστωρ:
OD.3,418	"καρπαλίμως μοι, τέκνα φίλα, κρηήνατ' ἐέλδωρ,
OD.3,419	ὄφρ' ἦ τοι πρώτιστα θεῶν ἱλάσσομ' Ἀθήνην,
OD.3,420	ἥ μοι ἐναργὴς ἦλθε θεοῦ ἐς δαῖτα θάλειαν.
OD.3,421	ἀλλ' ἄγ' ὁ μὲν πεδίονδ' ἐπὶ βοῦν ἴτω, ὄφρα τάχιστα
OD.3,422	ἔλθῃσιν, ἐλάσῃ δὲ βοῶν ἐπιβουκόλος ἀνήρ:
OD.3,423	εἷς δ' ἐπὶ Τηλεμάχου μεγαθύμου νῆα μέλαιναν
OD.3,424	πάντας ἰὼν ἑτάρους ἀγέτω, λιπέτω δὲ δύ' οἴους:
OD.3,425	εἷς δ' αὖ χρυσοχόον Λαέρκεα δεῦρο κελέσθω
OD.3,426	ἐλθεῖν, ὄφρα βοὸς χρυσὸν κέρασιν περιχεύῃ.
OD.3,427	οἱ δ' ἄλλοι μένετ' αὐτοῦ ἀολλέες, εἴπατε δ' εἴσω
OD.3,428	δμῳῇσιν κατὰ δώματ' ἀγακλυτὰ δαῖτα πένεσθαι,
OD.3,429	ἕδρας τε ξύλα τ' ἀμφὶ καὶ ἀγλαὸν οἰσέμεν ὕδωρ."
OD.3,430	ὣς ἔφαθ', οἱ δ' ἄρα πάντες ἐποίπνυον: ἦλθε μὲν ἂρ βοῦς
OD.3,431	ἐκ πεδίου, ἦλθον δὲ θοῆς παρὰ νηὸς ἐΐσης
OD.3,432	Τηλεμάχου ἕταροι μεγαλήτορος, ἦλθε δὲ χαλκεὺς
OD.3,433	ὅπλ' ἐν χερσὶν ἔχων χαλκήϊα, πείρατα τέχνης,
OD.3,434	ἄκμονά τε σφῦράν τ' εὐποίητόν τε πυράγρην,
OD.3,435	οἷσίν τε χρυσὸν ἐργάζετο: ἦλθε δ' Ἀθήνη
OD.3,436	ἱρῶν ἀντιόωσα. γέρων δ' ἱππηλάτα Νέστωρ
OD.3,437	χρυσὸν ἔδωχ': ὁ δ' ἔπειτα βοὸς κέρασιν περίχευεν
OD.3,438	ἀσκήσας, ἵν' ἄγαλμα θεὰ κεχάροιτο ἰδοῦσα.
OD.3,439	βοῦν δ' ἀγέτην κεράων Στρατίος καὶ δῖος Ἐχέφρων.
OD.3,440	χέρνιβα δέ σφ' Ἄρητος ἐν ἀνθεμόεντι λέβητι
OD.3,441	ἤλυθεν ἐκ θαλάμοιο φέρων, ἑτέρῃ δ' ἔχεν οὐλὰς
OD.3,442	ἐν κανέῳ: πέλεκυν δὲ μενεπτόλεμος Θρασυμήδης
OD.3,443	ὀξὺν ἔχων ἐν χειρὶ παρίστατο, βοῦν ἐπικόψων.
OD.3,444	Περσεὺς δ' ἀμνίον εἶχε. γέρων δ' ἱππηλάτα Νέστωρ
OD.3,445	χέρνιβά τ' οὐλοχύτας τε κατήρχετο, πολλὰ δ' Ἀθήνῃ
OD.3,446	εὔχετ' ἀπαρχόμενος, κεφαλῆς τρίχας ἐν πυρὶ βάλλων.
OD.3,447	αὐτὰρ ἐπεί ῥ' εὔξαντο καὶ οὐλοχύτας προβάλοντο,
OD.3,448	αὐτίκα Νέστορος υἱός, ὑπέρθυμος Θρασυμήδης,
OD.3,449	ἤλασεν ἄγχι στάς: πέλεκυς δ' ἀπέκοψε τένοντας
OD.3,450	αὐχενίους, λῦσεν δὲ βοὸς μένος: αἱ δ' ὀλόλυξαν
OD.3,451	θυγατέρες τε νυοί τε καὶ αἰδοίη παράκοιτις
OD.3,452	Νέστορος, Εὐρυδίκη, πρέσβα Κλυμένοιο θυγατρῶν.
OD.3,453	οἱ μὲν ἔπειτ' ἀνελόντες ἀπὸ χθονὸς εὐρυοδείης
OD.3,454	ἔσχον: ἀτὰρ σφάξεν Πεισίστρατος, ὄρχαμος ἀνδρῶν.
OD.3,455	τῆς δ' ἐπεὶ ἐκ μέλαν αἷμα ῥύη, λίπε δ' ὀστέα θυμός,
OD.3,456	αἶψ' ἄρα μιν διέχευαν, ἄφαρ δ' ἐκ μηρία τάμνον
OD.3,457	πάντα κατὰ μοῖραν, κατά τε κνίσῃ ἐκάλυψαν,
OD.3,458	δίπτυχα ποιήσαντες, ἐπ' αὐτῶν δ' ὠμοθέτησαν.
OD.3,459	καῖε δ' ἐπὶ σχίζῃσ' ὁ γέρων, ἐπὶ δ' αἴθοπα οἶνον
OD.3,460	λεῖβε: νέοι δὲ παρ' αὐτὸν ἔχον πεμπώβολα χερσίν.
OD.3,461	αὐτὰρ ἐπεὶ κατὰ μῆρ' ἐκάη καὶ σπλάγχνα πάσαντο,
OD.3,462	μίστυλλόν τ' ἄρα τἆλλα καὶ ἀμφ' ὀβελοῖσιν ἔπειρον,
OD.3,463	ὤπτων δ' ἀκροπόρους ὀβελοὺς ἐν χερσὶν ἔχοντες.
OD.3,464	τόφρα δὲ Τηλέμαχον λοῦσεν καλὴ Πολυκάστη,
OD.3,465	Νέστορος ὁπλοτάτη θυγάτηρ Νηληϊάδαο.
OD.3,466	αὐτὰρ ἐπεὶ λοῦσέν τε καὶ ἔχρισεν λίπ' ἐλαίῳ,
OD.3,467	ἀμφὶ δέ μιν φᾶρος καλὸν βάλεν ἠδὲ χιτῶνα,
OD.3,468	ἔκ ῥ' ἀσαμίνθου βῆ δέμας ἀθανάτοισιν ὁμοῖος:
OD.3,469	πὰρ δ' ὅ γε Νέστορ' ἰὼν κατ' ἄρ' ἕζετο, ποιμένα λαῶν.
OD.3,470	οἱ δ' ἐπεὶ ὤπτησαν κρέ' ὑπέρτερα καὶ ἐρύσαντο,
OD.3,471	δαίνυνθ' ἑζόμενοι: ἐπὶ δ' ἀνέρες ἐσθλοὶ ὄροντο
OD.3,472	οἶνον οἰνοχοεῦντες ἐνὶ χρυσέοις δεπάεσσιν.
OD.3,473	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
OD.3,474	τοῖσι δὲ μύθων ἦρχε Γερήνιος ἱππότα Νέστωρ:
OD.3,475	"παῖδες ἐμοί, ἄγε Τηλεμάχῳ καλλίτριχας ἵππους
OD.3,476	ζεύξαθ' ὑφ' ἅρματ' ἄγοντες, ἵνα πρήσσῃσιν ὁδοῖο."
OD.3,477	ὣς ἔφαθ', οἱ δ' ἄρα τοῦ μάλα μὲν κλύον ἠδ' ἐπίθοντο,
OD.3,478	καρπαλίμως δ' ἔζευξαν ὑφ' ἅρμασιν ὠκέας ἵππους.
OD.3,479	ἐν δὲ γυνὴ ταμίη σῖτον καὶ οἶνον ἔθηκεν
OD.3,480	ὄψα τε, οἷα ἔδουσι διοτρεφέες βασιλῆες.
OD.3,481	ἂν δ' ἄρα Τηλέμαχος περικαλλέα βήσετο δίφρον:
OD.3,482	πὰρ δ' ἄρα Νεστορίδης Πεισίστρατος, ὄρχαμος ἀνδρῶν,
OD.3,483	ἐς δίφρον τ' ἀνέβαινε καὶ ἡνία λάζετο χερσί,
OD.3,484	μάστιξεν δ' ἐλάαν, τὼ δ' οὐκ ἀέκοντε πετέσθην
OD.3,485	ἐς πεδίον, λιπέτην δὲ Πύλου αἰπὺ πτολίεθρον.
OD.3,486	οἱ δὲ πανημέριοι σεῖον ζυγὸν ἀμφὶς ἔχοντες.
OD.3,487	δύσετό τ' ἠέλιος σκιόωντό τε πᾶσαι ἀγυιαί:
OD.3,488	ἐς Φηρὰς δ' ἵκοντο Διοκλῆος ποτὶ δῶμα,
OD.3,489	υἱέος Ὀρτιλόχοιο, τὸν Ἀλφειὸς τέκε παῖδα.
OD.3,490	ἔνθα δὲ νύκτ' ἄεσαν, ὁ δ' ἄρα ξεινήϊα δῶκεν.
OD.3,491	ἦμος δ' ἠριγένεια φάνη ῥοδοδάκτυλος Ἠώς,
OD.3,492	ἵππους τ' ἐζεύγνυντ' ἀνά θ' ἅρματα ποικίλ' ἔβαινον,
OD.3,493	„ἐκ δ' ἔλασαν προθύροιο καὶ αἰθούσης ἐριδούπου:“
OD.3,494	μάστιξεν δ' ἐλάαν, τὼ δ' οὐκ ἀέκοντε πετέσθην.
OD.3,495	ἷξον δ' ἐς πεδίον πυρηφόρον, ἔνθα δ' ἔπειτα
OD.3,496	ἦνον ὁδόν: τοῖον γὰρ ὑπέκφερον ὠκέες ἵπποι.
OD.3,497	δύσετό τ' ἠέλιος σκιόωντό τε πᾶσαι ἀγυιαί.
OD.4,1	Οἱ δ' ἷξον κοίλην Λακεδαίμονα κητώεσσαν,
OD.4,2	πρὸς δ' ἄρα δώματ' ἔλων Μενελάου κυδαλίμοιο.
OD.4,3	τὸν δ' εὗρον δαινύντα γάμον πολλοῖσιν ἔτῃσιν
OD.4,4	υἱέος ἠδὲ θυγατρὸς ἀμύμονος ᾧ ἐνὶ οἴκῳ.
OD.4,5	τὴν μὲν Ἀχιλλῆος ῥηξήνορος υἱέϊ πέμπεν:
OD.4,6	ἐν Τροίῃ γὰρ πρῶτον ὑπέσχετο καὶ κατένευσε
OD.4,7	δωσέμεναι, τοῖσιν δὲ θεοὶ γάμον ἐξετέλειον:
OD.4,8	τὴν ἄρ' ὅ γ' ἔνθ' ἵπποισι καὶ ἅρμασι πέμπε νέεσθαι
OD.4,9	Μυρμιδόνων προτὶ ἄστυ περικλυτόν, οἷσιν ἄνασσεν.
OD.4,10	υἱέϊ δὲ Σπάρτηθεν Ἀλέκτορος ἤγετο κούρην,
OD.4,11	ὅς οἱ τηλύγετος γένετο κρατερὸς Μεγαπένθης
OD.4,12	ἐκ δούλης: Ἑλένῃ δὲ θεοὶ γόνον οὐκέτ' ἔφαινον,
OD.4,13	ἐπεὶ δὴ τὸ πρῶτον ἐγείνατο παῖδ' ἐρατεινήν,
OD.4,14	Ἑρμιόνην, ἣ εἶδος ἔχε χρυσῆς Ἀφροδίτης.
OD.4,15	ὣς οἱ μὲν δαίνυντο καθ' ὑψερεφὲς μέγα δῶμα
OD.4,16	γείτονες ἠδὲ ἔται Μενελάου κυδαλίμοιο,
OD.4,17	τερπόμενοι: μετὰ δέ σφιν ἐμέλπετο θεῖος ἀοιδὸς
OD.4,18	φορμίζων: δοιὼ δὲ κυβιστητῆρε κατ' αὐτοὺς
OD.4,19	μολπῆς ἐξάρχοντες ἐδίνευον κατὰ μέσσους.
OD.4,20	τὼ δ' αὖτ' ἐν προθύροισι δόμων αὐτώ τε καὶ ἵππω,
OD.4,21	Τηλέμαχός θ' ἥρως καὶ Νέστορος ἀγλαὸς υἱός,
OD.4,22	στῆσαν: ὁ δὲ προμολὼν ἴδετο κρείων Ἐτεωνεύς,
OD.4,23	ὀτρηρὸς θεράπων Μενελάου κυδαλίμοιο,
OD.4,24	βῆ δ' ἴμεν ἀγγελέων διὰ δώματα ποιμένι λαῶν,
OD.4,25	ἀγχοῦ δ' ἱστάμενος ἔπεα πτερόεντα προσηύδα:
OD.4,26	"ξείνω δή τινε τώδε, διοτρεφὲς ὦ Μενέλαε,
OD.4,27	ἄνδρε δύω, γενεῇ δὲ Διὸς μεγάλοιο ἔϊκτον.
OD.4,28	ἀλλ' εἴπ', ἤ σφωϊν καταλύσομεν ὠκέας ἵππους,
OD.4,29	ἦ ἄλλον πέμπωμεν ἱκανέμεν, ὅς κε φιλήσῃ."
OD.4,30	τὸν δὲ μέγ' ὀχθήσας προσέφη ξανθὸς Μενέλαος:
OD.4,31	"οὐ μὲν νήπιος ἦσθα, Βοηθοΐδη Ἐτεωνεῦ,
OD.4,32	τὸ πρίν: ἀτὰρ μὲν νῦν γε πάϊς ὣς νήπια βάζεις.
OD.4,33	ἦ μὲν δὴ νῶϊ ξεινήϊα πολλὰ φαγόντες
OD.4,34	ἄλλων ἀνθρώπων δεῦρ' ἱκόμεθ', αἴ κέ ποθι Ζεὺς
OD.4,35	ἐξοπίσω περ παύσῃ ὀϊζύος. ἀλλὰ λύ' ἵππους
OD.4,36	ξείνων, ἐς δ' αὐτοὺς προτέρω ἄγε θοινηθῆναι."
OD.4,37	ὣς φάθ', ὁ δὲ μεγάροιο διέσσυτο, κέκλετο δ' ἄλλους
OD.4,38	ὀτρηροὺς θεράποντας ἅμα σπέσθαι ἑοῖ αὐτῷ.
OD.4,39	οἱ δ' ἵππους μὲν λῦσαν ὑπὸ ζυγοῦ ἱδρώοντας:
OD.4,40	καὶ τοὺς μὲν κατέδησαν ἐφ' ἱππείῃσι κάπῃσι,
OD.4,41	πὰρ δ' ἔβαλον ζειάς, ἀνὰ δὲ κρῖ λευκὸν ἔμειξαν,
OD.4,42	ἅρματα δ' ἔκλιναν πρὸς ἐνώπια παμφανόωντα,
OD.4,43	αὐτοὺς δ' εἰσῆγον θεῖον δόμον. οἱ δὲ ἰδόντες
OD.4,44	θαύμαζον κατὰ δῶμα διοτρεφέος βασιλῆος:
OD.4,45	ὥς τε γὰρ ἠελίου αἴγλη πέλεν ἠὲ σελήνης
OD.4,46	δῶμα καθ' ὑψερεφὲς Μενελάου κυδαλίμοιο.
OD.4,47	αὐτὰρ ἐπεὶ τάρπησαν ὁρώμενοι ὀφθαλμοῖσιν,
OD.4,48	ἔς ῥ' ἀσαμίνθους βάντες ἐϋξέστας λούσαντο.
OD.4,49	τοὺς δ' ἐπεὶ οὖν δμῳαὶ λοῦσαν καὶ χρῖσαν ἐλαίῳ,
OD.4,50	ἀμφὶ δ' ἄρα χλαίνας οὔλας βάλον ἠδὲ χιτῶνας,
OD.4,51	ἔς ῥα θρόνους ἕζοντο παρ' Ἀτρεΐδην Μενέλαον.
OD.4,52	χέρνιβα δ' ἀμφίπολος προχόῳ ἐπέχευε φέρουσα
OD.4,53	καλῇ χρυσείῃ, ὑπὲρ ἀργυρέοιο λέβητος,
OD.4,54	νίψασθαι: παρὰ δὲ ξεστὴν ἐτάνυσσε τράπεζαν.
OD.4,55	σῖτον δ' αἰδοίη ταμίη παρέθηκε φέρουσα,
OD.4,56	εἴδατα πόλλ' ἐπιθεῖσα, χαριζομένη παρεόντων.
OD.4,57	„δαιτρὸς δὲ κρειῶν πίνακας παρέθηκεν ἀείρας
OD.4,58	παντοίων, παρὰ δέ σφι τίθει χρύσεια κύπελλα.“
OD.4,59	τὼ καὶ δεικνύμενος προσέφη ξανθὸς Μενέλαος:
OD.4,60	"σίτου θ' ἅπτεσθον καὶ χαίρετον: αὐτὰρ ἔπειτα
OD.4,61	δείπνου πασσαμένω εἰρησόμεθ' οἵ τινές ἐστον
OD.4,62	ἀνδρῶν: οὐ γὰρ σφῶν γε γένος ἀπόλωλε τοκήων,
OD.4,63	ἀλλ' ἀνδρῶν γένος ἐστὲ διοτρεφέων βασιλήων
OD.4,64	σκηπτούχων, ἐπεὶ οὔ κε κακοὶ τοιούσδε τέκοιεν."
OD.4,65	ὣς φάτο, καί σφιν νῶτα βοὸς παρὰ πίονα θῆκεν
OD.4,66	ὄπτ' ἐν χερσὶν ἑλών, τά ῥά οἱ γέρα πάρθεσαν αὐτῷ.
OD.4,67	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
OD.4,68	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
OD.4,69	δὴ τότε Τηλέμαχος προσεφώνεε Νέστορος υἱόν,
OD.4,70	ἄγχι σχὼν κεφαλήν, ἵνα μὴ πευθοίαθ' οἱ ἄλλοι:
OD.4,71	"φράζεο, Νεστορίδη, τῷ ἐμῷ κεχαρισμένε θυμῷ,
OD.4,72	χαλκοῦ τε στεροπὴν κατὰ δώματα ἠχήεντα
OD.4,73	χρυσοῦ τ' ἠλέκτρου τε καὶ ἀργύρου ἠδ' ἐλέφαντος.
OD.4,74	Ζηνός που τοιήδε γ' Ὀλυμπίου ἔνδοθεν αὐλή,
OD.4,75	ὅσσα τάδ' ἄσπετα πολλά: σέβας μ' ἔχει εἰσορόωντα."
OD.4,76	τοῦ δ' ἀγορεύοντος ξύνετο ξανθὸς Μενέλαος,
OD.4,77	καί σφεας φωνήσας ἔπεα πτερόεντα προσηύδα:
OD.4,78	"τέκνα φίλ', ἦ τοι Ζηνὶ βροτῶν οὐκ ἄν τις ἐρίζοι:
OD.4,79	ἀθάνατοι γὰρ τοῦ γε δόμοι καὶ κτήματ' ἔασιν:
OD.4,80	ἀνδρῶν δ' ἤ κέν τίς μοι ἐρίσσεται, ἠὲ καὶ οὐκί,
OD.4,81	κτήμασιν. ἦ γὰρ πολλὰ παθὼν καὶ πόλλ' ἐπαληθεὶς
OD.4,82	ἠγαγόμην ἐν νηυσὶ καὶ ὀγδοάτῳ ἔτει ἦλθον,
OD.4,83	Κύπρον Φοινίκην τε καὶ Αἰγυπτίους ἐπαληθείς,
OD.4,84	Αἰθίοπάς θ' ἱκόμην καὶ Σιδονίους καὶ Ἐρεμβοὺς
OD.4,85	καὶ Λιβύην, ἵνα τ' ἄρνες ἄφαρ κεραοὶ τελέθουσι.
OD.4,86	τρὶς γὰρ τίκτει μῆλα τελεσφόρον εἰς ἐνιαυτόν:
OD.4,87	ἔνθα μὲν οὔτε ἄναξ ἐπιδευὴς οὔτε τι ποιμὴν
OD.4,88	τυροῦ καὶ κρειῶν οὐδὲ γλυκεροῖο γάλακτος,
OD.4,89	ἀλλ' αἰεὶ παρέχουσιν ἐπηετανὸν γάλα θῆσθαι.
OD.4,90	εἷος ἐγὼ περὶ κεῖνα πολὺν βίοτον ξυναγείρων
OD.4,91	ἠλώμην, τεῖός μοι ἀδελφεὸν ἄλλος ἔπεφνε
OD.4,92	λάθρῃ, ἀνωϊστί, δόλῳ οὐλομένης ἀλόχοιο.
OD.4,93	ὣς οὔ τοι χαίρων τοῖσδε κτεάτεσσιν ἀνάσσω: --
OD.4,94	καὶ πατέρων τάδε μέλλετ' ἀκουέμεν, οἵ τινες ὕμιν
OD.4,95	εἰσίν: --ἐπεὶ μάλα πολλὰ πάθον καὶ ἀπώλεσα οἶκον
OD.4,96	εὖ μάλα ναιετάοντα, κεχανδότα πολλὰ καὶ ἐσθλά.
OD.4,97	ὧν ὄφελον τριτάτην περ ἔχων ἐν δώμασι μοῖραν
OD.4,98	ναίειν, οἱ δ' ἄνδρες σόοι ἔμμεναι, οἳ τότ' ὄλοντο
OD.4,99	Τροίῃ ἐν εὐρείῃ, ἑκὰς Ἄργεος ἱπποβότοιο.
OD.4,100	ἀλλ' ἔμπης, πάντας μὲν ὀδυρόμενος καὶ ἀχεύων,
OD.4,101	πολλάκις ἐν μεγάροισι καθήμενος ἡμετέροισιν
OD.4,102	ἄλλοτε μέν τε γόῳ φρένα τέρπομαι, ἄλλοτε δ' αὖτε
OD.4,103	παύομαι: αἰψηρὸς δὲ κόρος κρυεροῖο γόοιο: --
OD.4,104	τῶν πάντων οὐ τόσσον ὀδύρομαι, ἀχνύμενός περ,
OD.4,105	ὡς ἑνός, ὅς τέ μοι ὕπνον ἀπεχθαίρει καὶ ἐδωδὴν,
OD.4,106	μνωομένῳ, ἐπεὶ οὔ τις Ἀχαιῶν τόσσ' ἐμόγησεν,
OD.4,107	ὅσσ' Ὀδυσεὺς ἐμόγησε καὶ ἤρατο. τῷ δ' ἄρ' ἔμελλεν
OD.4,108	αὐτῷ κήδε' ἔσεσθαι, ἐμοὶ δ' ἄχος αἰὲν ἄλαστον
OD.4,109	κείνου, ὅπως δὴ δηρὸν ἀποίχεται, οὐδέ τι ἴδμεν,
OD.4,110	ζώει ὅ γ' ἦ τέθνηκεν. ὀδύρονται νύ που αὐτὸν
OD.4,111	Λαέρτης θ' ὁ γέρων καὶ ἐχέφρων Πηνελόπεια
OD.4,112	Τηλέμαχός θ', ὃν ἔλειπε νέον γεγαῶτ' ἐνὶ οἴκῳ."
OD.4,113	ὣς φάτο, τῷ δ' ἄρα πατρὸς ὑφ' ἵμερον ὦρσε γόοιο:
OD.4,114	δάκρυ δ' ἀπὸ βλεφάρων χαμάδις βάλε πατρὸς ἀκούσας,
OD.4,115	χλαῖναν πορφυρέην ἄντ' ὀφθαλμοῖιν ἀνασχὼν
OD.4,116	ἀμφοτέρῃσιν χερσί. νόησε δέ μιν Μενέλαος,
OD.4,117	μερμήριξε δ' ἔπειτα κατὰ φρένα καὶ κατὰ θυμόν,
OD.4,118	ἠέ μιν αὐτὸν πατρὸς ἐάσειε μνησθῆναι,
OD.4,119	ἦ πρῶτ' ἐξερέοιτο ἕκαστά τε πειρήσαιτο.
OD.4,120	εἷος ὁ ταῦθ' ὥρμαινε κατὰ φρένα καὶ κατὰ θυμόν,
OD.4,121	ἐκ δ' Ἑλένη θαλάμοιο θυώδεος ὑψορόφοιο
OD.4,122	ἤλυθεν Ἀρτέμιδι χρυσηλακάτῳ ἐϊκυῖα.
OD.4,123	τῇ δ' ἄρ' ἅμ' Ἀδρήστη κλισίην εὔτυκτον ἔθηκεν,
OD.4,124	Ἀλκίππη δὲ τάπητα φέρεν μαλακοῦ ἐρίοιο,
OD.4,125	Φυλὼ δ' ἀργύρεον τάλαρον φέρε, τόν οἱ ἔδωκεν
OD.4,126	Ἀλκάνδρη, Πολύβοιο δάμαρ, ὃς ἔναι' ἐνὶ Θήβῃς
OD.4,127	Αἰγυπτίῃσ', ὅθι πλεῖστα δόμοισ' ἐν κτήματα κεῖται:
OD.4,128	ὅς Μενελάῳ δῶκε δύ' ἀργυρέας ἀσαμίνθους,
OD.4,129	δοιοὺς δὲ τρίποδας, δέκα δὲ χρυσοῖο τάλαντα.
OD.4,130	χωρὶς δ' αὖθ' Ἑλένῃ ἄλοχος πόρε κάλλιμα δῶρα:
OD.4,131	χρυσῆν τ' ἠλακάτην τάλαρόν θ' ὑπόκυκλον ὄπασσεν
OD.4,132	ἀργύρεον, χρυσῷ δ' ἐπὶ χείλεα κεκράαντο.
OD.4,133	τόν ῥά οἱ ἀμφίπολος Φυλὼ παρέθηκε φέρουσα
OD.4,134	νήματος ἀσκητοῖο βεβυσμένον: αὐτὰρ ἐπ' αὐτῷ
OD.4,135	ἠλακάτη τετάνυστο ἰοδνεφὲς εἶρος ἔχουσα.
OD.4,136	ἕζετο δ' ἐν κλισμῷ, ὑπὸ δὲ θρῆνυς ποσὶν ἦεν.
OD.4,137	αὐτίκα δ' ἥ γ' ἐπέεσσι πόσιν ἐρέεινεν ἕκαστα:
OD.4,138	"ἴδμεν δή, Μενέλαε διοτρεφές, οἵ τινες οἵδε
OD.4,139	ἀνδρῶν εὐχετόωνται ἱκανέμεν ἡμέτερον δῶ;
OD.4,140	ψεύσομαι ἦ ἔτυμον ἐρέω; κέλεται δέ με θυμός.
OD.4,141	οὐ γάρ πώ τινά φημι ἐοικότα ὧδε ἰδέσθαι
OD.4,142	οὔτ' ἄνδρ' οὔτε γυναῖκα, σέβας μ' ἔχει εἰσορόωσαν,
OD.4,143	ὡς ὅδ' Ὀδυσσῆος μεγαλήτορος υἷι ἔοικε,
OD.4,144	Τηλεμάχῳ, τὸν ἔλειπε νέον γεγαῶτ' ἐνὶ οἴκῳ
OD.4,145	κεῖνος ἀνήρ, ὅτ' ἐμεῖο κυνώπιδος εἵνεκ' Ἀχαιοὶ
OD.4,146	ἤλθεθ' ὑπὸ Τροίην, πόλεμον θρασὺν ὁρμαίνοντες."
OD.4,147	τὴν δ' ἀπαμειβόμενος προσέφη ξανθὸς Μενέλαος:
OD.4,148	"οὕτω νῦν καὶ ἐγὼ νοέω, γύναι, ὡς σὺ ἐΐσκεις:
OD.4,149	κείνου γὰρ τοιοίδε πόδες τοιαίδε τε χεῖρες
OD.4,150	ὀφθαλμῶν τε βολαὶ κεφαλή τ' ἐφύπερθέ τε χαῖται.
OD.4,151	καὶ νῦν ἦ τοι ἐγὼ μεμνημένος ἀμφ' Ὀδυσῆϊ
OD.4,152	μυθεόμην, ὅσα κεῖνος ὀϊζύσας ἐμόγησεν
OD.4,153	ἀμφ' ἐμοί, αὐτὰρ ὁ πυκνὸν ὑπ' ὀφρύσι δάκρυον εἶβε,
OD.4,154	χλαῖναν πορφυρέην ἄντ' ὀφθαλμοῖιν ἀνασχών."
OD.4,155	τὸν δ' αὖ Νεστορίδης Πεισίστρατος ἀντίον ηὔδα:
OD.4,156	"Ἀτρεΐδη Μενέλαε διοτρεφές, ὄρχαμε λαῶν,
OD.4,157	κείνου μέν τοι ὅδ' υἱὸς ἐτήτυμον, ὡς ἀγορεύεις:
OD.4,158	ἀλλὰ σαόφρων ἐστί, νεμεσσᾶται δ' ἐνὶ θυμῷ
OD.4,159	ὧδ' ἐλθὼν τὸ πρῶτον ἐπεσβολίας ἀναφαίνειν
OD.4,160	ἄντα σέθεν, τοῦ νῶϊ θεοῦ ὣς τερπόμεθ' αὐδῇ.
OD.4,161	αὐτὰρ ἐμὲ προέηκε Γερήνιος ἱππότα Νέστωρ
OD.4,162	τῷ ἅμα πομπὸν ἕπεσθαι: ἐέλδετο γάρ σε ἰδέσθαι,
OD.4,163	ὄφρα οἱ ἤ τι ἔπος ὑποθήεαι ἠέ τι ἔργον.
OD.4,164	πολλὰ γὰρ ἄλγε' ἔχει πατρὸς πάϊς οἰχομένοιο
OD.4,165	ἐν μεγάροισ', ᾧ μὴ ἄλλοι ἀοσσητῆρες ἔωσιν,
OD.4,166	ὡς νῦν Τηλεμάχῳ ὁ μὲν οἴχεται, οὐδέ οἱ ἄλλοι
OD.4,167	εἴσ', οἵ κεν κατὰ δῆμον ἀλάλκοιεν κακότητα."
OD.4,168	τὸν δ' ἀπαμειβόμενος προσέφη ξανθὸς Μενέλαος:
OD.4,169	"ὢ πόποι, ἦ μάλα δὴ φίλου ἀνέρος υἱὸς ἐμὸν δῶ
OD.4,170	ἵκεθ', ὃς εἵνεκ' ἐμεῖο πολέας ἐμόγησεν ἀέθλους:
OD.4,171	καί μιν ἔφην ἐλθόντα φιλησέμεν ἔξοχα πάντων
OD.4,172	Ἀργείων, εἰ νῶϊν ὑπεὶρ ἅλα νόστον ἔδωκε
OD.4,173	νηυσὶ θοῇσι γενέσθαι Ὀλύμπιος εὐρύοπα Ζεύς.
OD.4,174	καί κέ οἱ Ἄργεϊ νάσσα πόλιν καὶ δώματ' ἔτευξα,
OD.4,175	ἐξ Ἰθάκης ἀγαγὼν σὺν κτήμασι καὶ τέκεϊ ᾧ
OD.4,176	καὶ πᾶσιν λαοῖσι, μίαν πόλιν ἐξαλαπάξας,
OD.4,177	αἳ περιναιετάουσιν, ἀνάσσονται δ' ἐμοὶ αὐτῷ.
OD.4,178	καί κε θάμ' ἐνθάδ' ἐόντες ἐμισγόμεθ': οὐδέ κεν ἥμεας
OD.4,179	ἄλλο διέκρινεν φιλέοντέ τε τερπομένω τε,
OD.4,180	πρίν γ' ὅτε δὴ θανάτοιο μέλαν νέφος ἀμφεκάλυψεν.
OD.4,181	ἀλλὰ τὰ μέν που μέλλεν ἀγάσσασθαι θεὸς αὐτός,
OD.4,182	ὃς κεῖνον δύστηνον ἀνόστιμον οἶον ἔθηκεν."
OD.4,183	ὣς φάτο, τοῖσι δὲ πᾶσιν ὑφ' ἵμερον ὦρσε γόοιο.
OD.4,184	κλαῖε μὲν Ἀργείη Ἑλένη, Διὸς ἐκγεγαυῖα,
OD.4,185	κλαῖε δὲ Τηλέμαχός τε καὶ Ἀτρεΐδης Μενέλαος,
OD.4,186	οὐδ' ἄρα Νέστορος υἱὸς ἀδακρύτω ἔχεν ὄσσε:
OD.4,187	μνήσατο γὰρ κατὰ θυμὸν ἀμύμονος Ἀντιλόχοιο,
OD.4,188	τόν ῥ' Ἠοῦς ἔκτεινε φαεινῆς ἀγλαὸς υἱός.
OD.4,189	τοῦ ὅ γ' ἐπιμνησθεὶς ἔπεα πτερόεντ' ἀγόρευεν:
OD.4,190	"ἀτρεΐδη, περὶ μέν σε βροτῶν πεπνυμένον εἶναι
OD.4,191	Νέστωρ φάσχ' ὁ γέρων, ὅτ' ἐπιμνησαίμεθα σεῖο
OD.4,192	οἷσιν ἐνὶ μεγάροισι καὶ ἀλλήλους ἐρέοιμεν:
OD.4,193	καὶ νῦν, εἴ τί που ἔστι, πίθοιό μοι: οὐ γὰρ ἐγώ γε
OD.4,194	τέρπομ' ὀδυρόμενος μεταδόρπιος, ἀλλὰ καὶ Ἠὼς
OD.4,195	ἔσσεται ἠριγένεια: νεμεσσῶμαί γε μὲν οὐδὲν
OD.4,196	κλαίειν, ὅς κε θάνῃσι βροτῶν καὶ πότμον ἐπίσπῃ.
OD.4,197	τοῦτό νυ καὶ γέρας οἶον ὀϊζυροῖσι βροτοῖσι,
OD.4,198	κείρασθαί τε κόμην βαλέειν τ' ἀπὸ δάκρυ παρειῶν.
OD.4,199	καὶ γὰρ ἐμὸς τέθνηκεν ἀδελφεός, οὔ τι κάκιστος
OD.4,200	Ἀργείων: μέλλεις δὲ σὺ ἴδμεναι: --οὐ γὰρ ἐγώ γε
OD.4,201	ἤντησ' οὐδὲ ἴδον: --περὶ δ' ἄλλων φασὶ γενέσθαι
OD.4,202	Ἀντίλοχον, περὶ μὲν θείειν ταχὺν ἠδὲ μαχητήν."
OD.4,203	τὸν δ' ἀπαμειβόμενος προσέφη ξανθὸς Μενέλαος:
OD.4,204	"ὦ φίλ', ἐπεὶ τόσα εἶπες, ὅσ' ἂν πεπνυμένος ἀνὴρ
OD.4,205	εἴποι καὶ ῥέξειε, καὶ ὃς προγενέστερος εἴη:
OD.4,206	τοίου γὰρ καὶ πατρός, ὃ καὶ πεπνυμένα βάζεις.
OD.4,207	ῥεῖα δ' ἀρίγνωτος γόνος ἀνέρος, ᾧ τε Κρονίων
OD.4,208	ὄλβον ἐπικλώσῃ γαμέοντί τε γεινομένῳ τε,
OD.4,209	ὡς νῦν Νέστορι δῶκε διαμπερὲς ἤματα πάντα
OD.4,210	αὐτὸν μὲν λιπαρῶς γηρασκέμεν ἐν μεγάροισιν,
OD.4,211	υἱέας αὖ πινυτούς τε καὶ ἔγχεσιν εἶναι ἀρίστους.
OD.4,212	ἡμεῖς δὲ κλαυθμὸν μὲν ἐάσομεν, ὃς πρὶν ἐτύχθη,
OD.4,213	δόρπου δ' ἐξαῦτις μνησώμεθα, χερσὶ δ' ἐφ' ὕδωρ
OD.4,214	χευάντων: μῦθοι δὲ καὶ ἠῶθέν περ ἔσονται
OD.4,215	Τηλεμάχῳ καὶ ἐμοὶ διαειπέμεν ἀλλήλοισιν."
OD.4,216	ὣς ἔφατ', Ἀσφαλίων δ' ἄρ' ὕδωρ ἐπὶ χεῖρας ἔχευεν,
OD.4,217	ὀτρηρὸς θεράπων Μενελάου κυδαλίμοιο.
OD.4,218	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
OD.4,219	ἔνθ' αὖτ' ἄλλ' ἐνόησ' Ἑλένη Διὸς ἐκγεγαυῖα:
OD.4,220	αὐτίκ' ἄρ' εἰς οἶνον βάλε φάρμακον, ἔνθεν ἔπινον,
OD.4,221	νηπενθές τ' ἄχολόν τε, κακῶν ἐπίληθον ἁπάντων.
OD.4,222	ὃς τὸ καταβρόξειεν, ἐπὴν κρητῆρι μιγείη,
OD.4,223	οὔ κεν ἐφημέριός γε βάλοι κατὰ δάκρυ παρειῶν,
OD.4,224	οὐδ' εἴ οἱ κατατεθναίη μήτηρ τε πατήρ τε,
OD.4,225	οὐδ' εἴ οἱ προπάροιθεν ἀδελφεὸν ἢ φίλον υἱὸν
OD.4,226	χαλκῷ δηϊόῳεν, ὁ δ' ὀφθαλμοῖσιν ὁρῷτο.
OD.4,227	τοῖα Διὸς θυγάτηρ ἔχε φάρμακα μητιόεντα,
OD.4,228	ἐσθλά, τά οἱ Πολύδαμνα πόρεν, Θῶνος παράκοιτις,
OD.4,229	Αἰγυπτίη, τῇ πλεῖστα φέρει ζείδωρος ἄρουρα
OD.4,230	φάρμακα, πολλὰ μὲν ἐσθλὰ μεμιγμένα, πολλὰ δὲ λυγρά,
OD.4,231	ἰητρὸς δὲ ἕκαστος ἐπιστάμενος περὶ πάντων
OD.4,232	ἀνθρώπων: ἦ γὰρ Παιήονός εἰσι γενέθλης.
OD.4,233	αὐτὰρ ἐπεί ῥ' ἐνέηκε κέλευσέ τε οἰνοχοῆσαι,
OD.4,234	ἐξαῦτις μύθοισιν ἀμειβομένη προσέειπεν:
OD.4,235	"ἀτρεΐδη Μενέλαε διοτρεφὲς ἠδὲ καὶ οἵδε
OD.4,236	ἀνδρῶν ἐσθλῶν παῖδες, ἀτὰρ θεὸς ἄλλοτε ἄλλῳ
OD.4,237	Ζεὺς ἀγαθόν τε κακόν τε διδοῖ: δύναται γὰρ ἅπαντα: --
OD.4,238	ἦ τοι νῦν δαίνυσθε καθήμενοι ἐν μεγάροισι
OD.4,239	καὶ μύθοις τέρπεσθε: ἐοικότα γὰρ καταλέξω.
OD.4,240	πάντα μὲν οὐκ ἂν ἐγὼ μυθήσομαι οὐδ' ὀνομήνω,
OD.4,241	ὅσσοι Ὀδυσσῆος ταλασίφρονός εἰσιν ἄεθλοι:
OD.4,242	ἀλλ' οἷον τόδ' ἔρεξε καὶ ἔτλη καρτερὸς ἀνὴρ
OD.4,243	δήμῳ ἔνι Τρώων, ὅθι πάσχετε πήματ' Ἀχαιοί.
OD.4,244	αὐτόν μιν πληγῇσιν ἀεικελίῃσι δαμάσσας,
OD.4,245	σπεῖρα κάκ' ἀμφ' ὤμοισι βαλών, οἰκῆϊ ἐοικώς,
OD.4,246	ἀνδρῶν δυσμενέων κατέδυ πόλιν εὐρυάγυιαν.
OD.4,247	ἄλλῳ δ' αὐτὸν φωτὶ κατακρύπτων ἤϊσκε
OD.4,248	Δέκτῃ, ὃς οὐδὲν τοῖος ἔην ἐπὶ νηυσὶν Ἀχαιῶν:
OD.4,249	τῷ ἴκελος κατέδυ Τρώων πόλιν, οἱ δ' ἀβάκησαν
OD.4,250	πάντες: ἐγὼ δέ μιν οἴη ἀνέγνων τοῖον ἐόντα,
OD.4,251	καί μιν ἀνειρώτευν: ὁ δὲ κερδοσύνῃ ἀλέεινεν.
OD.4,252	ἀλλ' ὅτε δή μιν ἐγὼ λόεον καὶ χρῖον ἐλαίῳ,
OD.4,253	ἀμφὶ δὲ εἵματα ἕσσα καὶ ὤμοσα καρτερὸν ὅρκον,
OD.4,254	μή με πρὶν Ὀδυσῆα μετὰ Τρώεσσ' ἀναφῆναι,
OD.4,255	πρίν γε τὸν ἐς νῆάς τε θοὰς κλισίας τ' ἀφικέσθαι,
OD.4,256	καὶ τότε δή μοι πάντα νόον κατέλεξεν Ἀχαιῶν.
OD.4,257	πολλοὺς δὲ Τρώων κτείνας ταναήκεϊ χαλκῷ
OD.4,258	ἦλθε μετ' Ἀργείους, κατὰ δὲ φρόνιν ἤγαγε πολλήν.
OD.4,259	ἔνθ' ἄλλαι Τρῳαὶ λίγ' ἐκώκυον: αὐτὰρ ἐμὸν κῆρ
OD.4,260	χαῖρ', ἐπεὶ ἤδη μοι κραδίη τέτραπτο νεέσθαι
OD.4,261	ἂψ οἶκόνδ', ἄτην δὲ μετέστενον, ἣν Ἀφροδίτη
OD.4,262	δῶχ', ὅτε μ' ἤγαγε κεῖσε φίλης ἀπὸ πατρίδος αἴης,
OD.4,263	παῖδά τ' ἐμὴν νοσφισσαμένην θάλαμόν τε πόσιν τε
OD.4,264	οὔ τευ δευόμενον, οὔτ' ἂρ φρένας οὔτε τι εἶδος."
OD.4,265	τὴν δ' ἀπαμειβόμενος προσέφη ξανθὸς Μενέλαος:
OD.4,266	"ναὶ δὴ ταῦτά γε πάντα, γύναι, κατὰ μοῖραν ἔειπες.
OD.4,267	ἤδη μὲν πολέων ἐδάην βουλήν τε νόον τε
OD.4,268	ἀνδρῶν ἡρώων, πολλὴν δ' ἐπελήλυθα γαῖαν:
OD.4,269	ἀλλ' οὔ πω τοιοῦτον ἐγὼν ἴδον ὀφθαλμοῖσιν
OD.4,270	οἷον Ὀδυσσῆος ταλασίφρονος ἔσκε φίλον κῆρ.
OD.4,271	οἷον καὶ τόδ' ἔρεξε καὶ ἔτλη καρτερὸς ἀνὴρ
OD.4,272	ἵππῳ ἔνι ξεστῷ, ἵν' ἐνήμεθα πάντες ἄριστοι
OD.4,273	Ἀργείων, Τρώεσσι φόνον καὶ κῆρα φέροντες.
OD.4,274	ἦλθες ἔπειτα σὺ κεῖσε: κελευσέμεναι δέ σ' ἔμελλε
OD.4,275	δαίμων, ὃς Τρώεσσιν ἐβούλετο κῦδος ὀρέξαι:
OD.4,276	καί τοι Δηΐφοβος θεοείκελος ἕσπετ' ἰούσῃ.
OD.4,277	τρὶς δὲ περίστειξας κοῖλον λόχον ἀμφαφόωσα,
OD.4,278	ἐκ δ' ὀνομακλήδην Δαναῶν ὀνόμαζες ἀρίστους,
OD.4,279	πάντων Ἀργείων φωνὴν ἴσκουσ' ἀλόχοισιν:
OD.4,280	αὐτὰρ ἐγὼ καὶ Τυδεΐδης καὶ δῖος Ὀδυσσεὺς
OD.4,281	ἥμενοι ἐν μέσσοισιν ἀκούσαμεν, ὡς ἐβόησας.
OD.4,282	νῶϊ μὲν ἀμφοτέρω μενεήναμεν ὁρμηθέντες
OD.4,283	ἢ ἐξελθέμεναι ἢ ἔνδοθεν αἶψ' ὑπακοῦσαι:
OD.4,284	ἀλλ' Ὀδυσεὺς κατέρυκε καὶ ἔσχεθεν ἱεμένω περ.
OD.4,285	ἔνθ' ἄλλοι μὲν πάντες ἀκὴν ἔσαν υἷες Ἀχαιῶν,
OD.4,286	Ἄντικλος δὲ σέ γ' οἶος ἀμείψασθαι ἐπέεσσιν
OD.4,287	ἤθελεν: ἀλλ' Ὀδυσεὺς ἐπὶ μάστακα χερσὶ πίεζε
OD.4,288	νωλεμέως κρατερῇσι, σάωσε δὲ πάντας Ἀχαιούς:
OD.4,289	τόφρα δ' ἔχ', ὄφρα σε νόσφιν ἀπήγαγε Παλλὰς Ἀθήνη."
OD.4,290	τὸν δ' αὖ Τηλέμαχος πεπνυμένος ἀντίον ηὔδα:
OD.4,291	"Ἀτρεΐδη Μενέλαε διοτρεφές, ὄρχαμε λαῶν,
OD.4,292	ἄλγιον: οὐ γάρ οἵ τι τό γ' ἤρκεσε λυγρὸν ὄλεθρον,
OD.4,293	οὐδ' εἴ οἱ κραδίη γε σιδηρέη ἔνδοθεν ἦεν.
OD.4,294	ἀλλ' ἄγετ' εἰς εὐνὴν τράπεθ' ἥμεας, ὄφρα καὶ ἤδη
OD.4,295	ὕπνῳ ὕπο γλυκερῷ ταρπώμεθα κοιμηθέντες."
OD.4,296	ὣς ἔφατ', Ἀργείη δ' Ἑλένη δμῳῇσι κέλευσε
OD.4,297	δέμνι' ὑπ' αἰθούσῃ θέμεναι καὶ ῥήγεα καλὰ
OD.4,298	πορφύρε' ἐμβαλέειν, στορέσαι τ' ἐφύπερθε τάπητας
OD.4,299	χλαίνας τ' ἐνθέμεναι οὔλας καθύπερθεν ἕσασθαι.
OD.4,300	αἱ δ' ἴσαν ἐκ μεγάροιο δάος μετὰ χερσὶν ἔχουσαι,
OD.4,301	δέμνια δ' ἐστόρεσαν: ἐκ δὲ ξείνους ἄγε κῆρυξ.
OD.4,302	οἱ μὲν ἄρ' ἐν προδόμῳ δόμου αὐτόθι κοιμήσαντο,
OD.4,303	Τηλέμαχός θ' ἥρως καὶ Νέστορος ἀγλαὸς υἱός:
OD.4,304	Ἀτρεΐδης δὲ καθεῦδε μυχῷ δόμου ὑψηλοῖο,
OD.4,305	πὰρ δ' Ἑλένη τανύπεπλος ἐλέξατο, δῖα γυναικῶν.
OD.4,306	ἦμος δ' ἠριγένεια φάνη ῥοδοδάκτυλος Ἠώς,
OD.4,307	ὤρνυτ' ἄρ' ἐξ εὐνῆφι βοὴν ἀγαθὸς Μενέλαος
OD.4,308	εἵματα ἑσσάμενος, περὶ δὲ ξίφος ὀξὺ θέτ' ὤμῳ,
OD.4,309	ποσσὶ δ' ὑπὸ λιπαροῖσιν ἐδήσατο καλὰ πέδιλα,
OD.4,310	βῆ δ' ἴμεν ἐκ θαλάμοιο θεῷ ἐναλίγκιος ἄντην,
OD.4,311	Τηλεμάχῳ δὲ παρῖζεν, ἔπος τ' ἔφατ' ἔκ τ' ὀνόμαζε:
OD.4,312	"τίπτε δέ σε χρειὼ δεῦρ' ἤγαγε, Τηλέμαχ' ἥρως,
OD.4,313	ἐς Λακεδαίμονα δῖαν ἐπ' εὐρέα νῶτα θαλάσσης;
OD.4,314	δήμιον ἦ ἴδιον; τόδε μοι νημερτὲς ἐνίσπες."
OD.4,315	τὸν δ' αὖ Τηλέμαχος πεπνυμένος ἀντίον ηὔδα:
OD.4,316	"Ἀτρεΐδη Μενέλαε διοτρεφές, ὄρχαμε λαῶν,
OD.4,317	ἤλυθον εἴ τινά μοι κληηδόνα πατρὸς ἐνίσποις.
OD.4,318	ἐσθίεταί μοι οἶκος, ὄλωλε δὲ πίονα ἔργα,
OD.4,319	δυσμενέων δ' ἀνδρῶν πλεῖος δόμος, οἵ τέ μοι αἰεὶ
OD.4,320	μῆλ' ἁδινὰ σφάζουσι καὶ εἰλίποδας ἕλικας βοῦς,
OD.4,321	μητρὸς ἐμῆς μνηστῆρες ὑπέρβιον ὕβριν ἔχοντες.
OD.4,322	τοὔνεκα νῦν τὰ σὰ γούναθ' ἱκάνομαι, αἴ κ' ἐθέλῃσθα
OD.4,323	κείνου λυγρὸν ὄλεθρον ἐνισπεῖν, εἴ που ὄπωπας
OD.4,324	ὀφθαλμοῖσι τεοῖσιν ἢ ἄλλου μῦθον ἄκουσας
OD.4,325	πλαζομένου: περὶ γάρ μιν ὀϊζυρὸν τέκε μήτηρ.
OD.4,326	μηδέ τί μ' αἰδόμενος μειλίσσεο μηδ' ἐλεαίρων,
OD.4,327	ἀλλ' εὖ μοι κατάλεξον, ὅπως ἤντησας ὀπωπῆς.
OD.4,328	λίσσομαι, εἴ ποτέ τοί τι πατὴρ ἐμός, ἐσθλὸς Ὀδυσσεύς,
OD.4,329	ἢ ἔπος ἠέ τι ἔργον ὑποστὰς ἐξετέλεσσε
OD.4,330	δήμῳ ἔνι Τρώων, ὅθι πάσχετε πήματ' Ἀχαιοί:
OD.4,331	τῶν νῦν μοι μνῆσαι, καί μοι νημερτὲς ἐνίσπες."
OD.4,332	τὸν δὲ μέγ' ὀχθήσας προσέφη ξανθὸς Μενέλαος:
OD.4,333	"ὢ πόποι, ἦ μάλα δὴ κρατερόφρονος ἀνδρὸς ἐν εὐνῇ
OD.4,334	ἤθελον εὐνηθῆναι ἀνάλκιδες αὐτοὶ ἐόντες.
OD.4,335	ὡς δ' ὁπότ' ἐν ξυλόχῳ ἔλαφος κρατεροῖο λέοντος
OD.4,336	νεβροὺς κοιμήσασα νεηγενέας γαλαθηνοὺς
OD.4,337	κνημοὺς ἐξερέῃσι καὶ ἄγκεα ποιήεντα
OD.4,338	βοσκομένη, ὁ δ' ἔπειτα ἑὴν εἰσήλυθεν εὐνήν,
OD.4,339	ἀμφοτέροισι δὲ τοῖσιν ἀεικέα πότμον ἐφῆκεν,
OD.4,340	ὣς Ὀδυσεὺς κείνοισιν ἀεικέα πότμον ἐφήσει.
OD.4,341	αἲ γάρ, Ζεῦ τε πάτερ καὶ Ἀθηναίη καὶ Ἄπολλον,
OD.4,342	τοῖος ἐὼν οἷός ποτ' ἐϋκτιμένῃ ἐνὶ Λέσβῳ
OD.4,343	ἐξ ἔριδος Φιλομηλεΐδῃ ἐπάλαισεν ἀναστάς,
OD.4,344	κὰδ δ' ἔβαλε κρατερῶς, κεχάροντο δὲ πάντες Ἀχαιοί,
OD.4,345	τοῖος ἐὼν μνηστῆρσιν ὁμιλήσειεν Ὀδυσσεύς:
OD.4,346	πάντες κ' ὠκύμοροί τε γενοίατο πικρόγαμοί τε.
OD.4,347	ταῦτα δ', ἅ μ' εἰρωτᾷς καὶ λίσσεαι, οὐκ ἂν ἐγώ γε
OD.4,348	ἄλλα παρὲξ εἴποιμι παρακλιδὸν οὐδ' ἀπατήσω:
OD.4,349	ἀλλὰ τὰ μέν μοι ἔειπε γέρων ἅλιος νημερτής,
OD.4,350	τῶν οὐδέν τοι ἐγὼ κρύψω ἔπος οὐδ' ἐπικεύσω.
OD.4,351	αἰγύπτῳ μ' ἔτι δεῦρο θεοὶ μεμαῶτα νέεσθαι
OD.4,352	ἔσχον, ἐπεὶ οὔ σφιν ἔρεξα τεληέσσας ἑκατόμβας:
OD.4,353	οἱ δ' αἰεί βούλοντο θεοὶ μεμνῆσθαι ἐφετμέων.
OD.4,354	νῆσος ἔπειτά τις ἔστι πολυκλύστῳ ἐνὶ πόντῳ
OD.4,355	Αἰγύπτου προπάροιθε, Φάρον δέ ἑ κικλήσκουσι,
OD.4,356	τόσσον ἄνευθ', ὅσσον τε πανημερίη γλαφυρὴ νηῦς
OD.4,357	ἤνυσεν, ᾗ λιγὺς οὖρος ἐπιπνείῃσιν ὄπισθεν.
OD.4,358	ἐν δὲ λιμὴν εὔορμος, ὅθεν τ' ἀπὸ νῆας ἐΐσας
OD.4,359	ἐς πόντον βάλλουσιν, ἀφυσσάμενοι μέλαν ὕδωρ.
OD.4,360	ἔνθα μ' ἐείκοσιν ἤματ' ἔχον θεοί, οὐδέ ποτ' οὖροι
OD.4,361	πνείοντες φαίνονθ' ἁλιαέες, οἵ ῥά τε νηῶν
OD.4,362	πομπῆες γίνονται ἐπ' εὐρέα νῶτα θαλάσσης.
OD.4,363	καί νύ κεν ἤϊα πάντα κατέφθιτο καὶ μένε' ἀνδρῶν,
OD.4,364	εἰ μή τίς με θεῶν ὀλοφύρατο καί μ' ἐλέησε,
OD.4,365	Πρωτέος ἰφθίμου θυγάτηρ ἁλίοιο γέροντος,
OD.4,366	Εἰδοθέη: τῇ γάρ ῥα μάλιστά γε θυμὸν ὄρινα:
OD.4,367	ἥ μ' οἴῳ ἔρροντι συνήντετο νόσφιν ἑταίρων:
OD.4,368	αἰεὶ γὰρ περὶ νῆσον ἀλώμενοι ἰχθυάασκον
OD.4,369	γναμπτοῖσ' ἀγκίστροισιν, ἔτειρε δὲ γαστέρα λιμός.
OD.4,370	ἡ δέ μευ ἄγχι στᾶσα ἔπος φάτο φώνησέν τε:
OD.4,371	νήπιός εἰς, ὦ ξεῖνε, λίην τόσον ἠδὲ χαλίφρων,
OD.4,372	ἦε ἑκὼν μεθιεῖς καὶ τέρπεαι ἄλγεα πάσχων;
OD.4,373	ὡς δὴ δήθ' ἐνὶ νήσῳ ἐρύκεαι, οὐδέ τι τέκμωρ
OD.4,374	εὑρέμεναι δύνασαι, μινύθει δέ τοι ἦτορ ἑταίρων.
OD.4,375	ὣς ἔφατ', αὐτὰρ ἐγώ μιν ἀμειβόμενος προσέειπον:
OD.4,376	ἐκ μέν τοι ἐρέω, ἥ τις σύ πέρ ἐσσι θεάων,
OD.4,377	ὡς ἐγὼ οὔ τι ἑκὼν κατερύκομαι, ἀλλά νυ μέλλω
OD.4,378	ἀθανάτους ἀλιτέσθαι, οἳ οὐρανὸν εὐρὺν ἔχουσιν.
OD.4,379	ἀλλὰ σύ πέρ μοι εἰπέ, θεοὶ δέ τε πάντα ἴσασιν,
OD.4,380	ὅς τίς μ' ἀθανάτων πεδάᾳ καὶ ἔδησε κελεύθου,
OD.4,381	νόστον θ', ὡς ἐπὶ πόντον ἐλεύσομαι ἰχθυόεντα.
OD.4,382	ὣς ἐφάμην, ἡ δ' αὐτίκ' ἀμείβετο δῖα θεάων:
OD.4,383	τοιγὰρ ἐγώ τοι, ξεῖνε, μάλ' ἀτρεκέως ἀγορεύσω.
OD.4,384	πωλεῖταί τις δεῦρο γέρων ἅλιος νημερτής,
OD.4,385	ἀθάνατος, Πρωτεὺς Αἰγύπτιος, ὅς τε θαλάσσης
OD.4,386	πάσης βένθεα οἶδε, Ποσειδάωνος ὑποδμώς:
OD.4,387	τὸν δέ τ' ἐμόν φασιν πατέρ' ἔμμεναι ἠδὲ τεκέσθαι.
OD.4,388	τόν γ' εἴ πως σὺ δύναιο λοχησάμενος λελαβέσθαι,
OD.4,389	ὅς κέν τοι εἴπῃσιν ὁδὸν καὶ μέτρα κελεύθου
OD.4,390	νόστον θ', ὡς ἐπὶ πόντον ἐλεύσεαι ἰχθυόεντα.
OD.4,391	καὶ δέ κέ τοι εἴπῃσι, διοτρεφές, αἴ κ' ἐθέλῃσθα,
OD.4,392	ὅττι τοι ἐν μεγάροισι κακόν τ' ἀγαθόν τε τέτυκται
OD.4,393	οἰχομένοιο σέθεν δολιχὴν ὁδὸν ἀργαλέην τε.
OD.4,394	ὣς ἔφατ', αὐτὰρ ἐγώ μιν ἀμειβόμενος προσέειπον:
OD.4,395	αὐτὴ νῦν φράζευ σὺ λόχον θείοιο γέροντος,
OD.4,396	μή πώς με προϊδὼν ἠὲ προδαεὶς ἀλέηται:
OD.4,397	ἀργαλέος γάρ τ' ἐστὶ θεὸς βροτῷ ἀνδρὶ δαμῆναι.
OD.4,398	ὣς ἐφάμην, ἡ δ' αὐτίκ' ἀμείβετο δῖα θεάων:
OD.4,399	„τοιγὰρ ἐγώ τοι ταῦτα μάλ' ἀτρεκέως ἀγορεύσω.“
OD.4,400	ἦμος δ' ἠέλιος μέσον οὐρανὸν ἀμφιβεβήκῃ,
OD.4,401	τῆμος ἄρ' ἐξ ἁλὸς εἶσι γέρων ἅλιος νημερτὴς
OD.4,402	πνοιῇ ὕπο ζεφύροιο, μελαίνῃ φρικὶ καλυφθείς,
OD.4,403	ἐκ δ' ἐλθὼν κοιμᾶται ὑπὸ σπέεσι γλαφυροῖσιν:
OD.4,404	ἀμφὶ δέ μιν φῶκαι νέποδες καλῆς ἁλοσύδνης
OD.4,405	ἁθρόαι εὕδουσιν, πολιῆς ἁλὸς ἐξαναδῦσαι,
OD.4,406	πικρὸν ἀποπνείουσαι ἁλὸς πολυβενθέος ὀδμήν.
OD.4,407	ἔνθα σ' ἐγὼν ἀγαγοῦσα ἅμ' ἠόϊ φαινομένηφιν
OD.4,408	εὐνάσω ἑξείης: σὺ δ' ἐῢ κρίνασθαι ἑταίρους
OD.4,409	τρεῖς, οἵ τοι παρὰ νηυσὶν ἐϋσσέλμοισιν ἄριστοι.
OD.4,410	πάντα δέ τοι ἐρέω ὀλοφώϊα τοῖο γέροντος.
OD.4,411	φώκας μέν τοι πρῶτον ἀριθμήσει καὶ ἔπεισιν:
OD.4,412	αὐτὰρ ἐπὴν πάσας πεμπάσσεται ἠδὲ ἴδηται,
OD.4,413	λέξεται ἐν μέσσῃσι, νομεὺς ὣς πώεσι μήλων.
OD.4,414	τὸν μὲν ἐπὴν δὴ πρῶτα κατευνηθέντα ἴδησθε,
OD.4,415	καὶ τότ' ἔπειθ' ὕμιν μελέτω κάρτος τε βίη τε,
OD.4,416	αὖθι δ' ἔχειν μεμαῶτα, καὶ ἐσσύμενόν περ ἀλύξαι.
OD.4,417	πάντα δὲ γινόμενος πειρήσεται, ὅσσ' ἐπὶ γαῖαν
OD.4,418	ἑρπετὰ γίνονται καὶ ὕδωρ καὶ θεσπιδαὲς πῦρ:
OD.4,419	ὑμεῖς δ' ἀστεμφέως ἐχέμεν μᾶλλόν τε πιέζειν.
OD.4,420	ἀλλ' ὅτε κεν δή σ' αὐτὸς ἀνείρηται ἐπέεσσι,
OD.4,421	τοῖος ἐών, οἷόν κε κατευνηθέντα ἴδηαι,
OD.4,422	καὶ τότε δὴ σχέσθαι τε βίης λῦσαί τε γέροντα,
OD.4,423	ἥρως, εἴρεσθαι δέ, θεῶν ὅς τίς σε χαλέπτει,
OD.4,424	νόστον θ', ὡς ἐπὶ πόντον ἐλεύσεαι ἰχθυόεντα.
OD.4,425	ὣς εἰποῦσ' ὑπὸ πόντον ἐδύσετο κυμαίνοντα:
OD.4,426	αὐτὰρ ἐγὼν ἐπὶ νῆας, ὅθ' ἕστασαν ἐν ψαμάθοισιν,
OD.4,427	ἤϊα: πολλὰ δέ μοι κραδίη πόρφυρε κιόντι.
OD.4,428	αὐτὰρ ἐπεί ῥ' ἐπὶ νῆα κατήλυθον ἠδὲ θάλασσαν,
OD.4,429	δόρπον θ' ὁπλισάμεσθ' ἐπί τ' ἤλυθεν ἀμβροσίη νύξ,
OD.4,430	δὴ τότε κοιμήθημεν ἐπὶ ῥηγμῖνι θαλάσσης.
OD.4,431	ἦμος δ' ἠριγένεια φάνη ῥοδοδάκτυλος Ἠώς,
OD.4,432	καὶ τότε δὴ παρὰ θῖνα θαλάσσης εὐρυπόροιο
OD.4,433	ἤϊα, πολλὰ θεοὺς γουνούμενος: αὐτὰρ ἑταίρους
OD.4,434	τρεῖς ἄγον, οἷσι μάλιστα πεποίθεα πᾶσαν ἐπ' ἰθύν.
OD.4,435	τόφρα δ' ἄρ' ἥ γ' ὑποδῦσα θαλάσσης εὐρέα κόλπον
OD.4,436	τέσσαρα φωκάων ἐκ πόντου δέρματ' ἔνεικε: --
OD.4,437	πάντα δ' ἔσαν νεόδαρτα: --δόλον δ' ἐπεμήδετο πατρί.
OD.4,438	εὐνὰς δ' ἐν ψαμάθοισι διαγλάψασ' ἁλίῃσιν
OD.4,439	ἧστο μένουσ': ἡμεῖς δὲ μάλα σχεδὸν ἤλθομεν αὐτῆς:
OD.4,440	ἑξείης δ' εὔνησε, βάλεν δ' ἐπὶ δέρμα ἑκάστῳ.
OD.4,441	ἔνθα κεν αἰνότατος λόχος ἔπλετο: τεῖρε γὰρ αἰνῶς
OD.4,442	φωκάων ἁλιοτρεφέων ὀλοώτατος ὀδμή:
OD.4,443	τίς γάρ κ' εἰναλίῳ παρὰ κήτεϊ κοιμηθείη;
OD.4,444	ἀλλ' αὐτὴ ἐσάωσε καὶ ἐφράσατο μέγ' ὄνειαρ:
OD.4,445	ἀμβροσίην ὑπὸ ῥῖνα ἑκάστῳ θῆκε φέρουσα
OD.4,446	ἡδὺ μάλα πνείουσαν, ὄλεσσε δὲ κήτεος ὀδμήν.
OD.4,447	πᾶσαν δ' ἠοίην μένομεν τετληότι θυμῷ:
OD.4,448	φῶκαι δ' ἐξ ἁλὸς ἦλθον ἀολλέες. αἱ μὲν ἔπειτα
OD.4,449	ἑξῆς εὐνάζοντο παρὰ ῥηγμῖνι θαλάσσης:
OD.4,450	ἔνδιος δ' ὁ γέρων ἦλθ' ἐξ ἁλός, εὗρε δὲ φώκας
OD.4,451	ζατρεφέας, πάσας δ' ἄρ' ἐπῴχετο, λέκτο δ' ἀριθμόν.
OD.4,452	ἐν δ' ἡμέας πρώτους λέγε κήτεσιν, οὐδέ τι θυμῷ
OD.4,453	ὠΐσθη δόλον εἶναι: ἔπειτα δὲ λέκτο καὶ αὐτός.
OD.4,454	ἡμεῖς δὲ ἰάχοντες ἐπεσσύμεθ', ἀμφὶ δὲ χεῖρας
OD.4,455	βάλλομεν: οὐδ' ὁ γέρων δολίης ἐπελήθετο τέχνης,
OD.4,456	ἀλλ' ἦ τοι πρώτιστα λέων γένετ' ἠϋγένειος,
OD.4,457	αὐτὰρ ἔπειτα δράκων καὶ πάρδαλις ἠδὲ μέγας σῦς:
OD.4,458	„γίνετο δ' ὑγρὸν ὕδωρ καὶ δένδρεον ὑψιπέτηλον.“
OD.4,459	ἡμεῖς δ' ἀστεμφέως ἔχομεν τετληότι θυμῷ.
OD.4,460	ἀλλ' ὅτε δή ῥ' ἀνίαζ' ὁ γέρων ὀλοφώϊα εἰδώς,
OD.4,461	καὶ τότε δή μ' ἐπέεσσιν ἀνειρόμενος προσέειπε:
OD.4,462	τίς νύ τοι, Ἀτρέος υἱέ, θεῶν συμφράσσατο βουλάς,
OD.4,463	ὄφρα μ' ἕλοις ἀέκοντα λοχησάμενος; τέο σε χρή;
OD.4,464	ὣς ἔφατ', αὐτὰρ ἐγώ μιν ἀμειβόμενος προσέειπον:
OD.4,465	οἶσθα, γέρον: τί με ταῦτα παρατροπέων ἐρεείνεις;
OD.4,466	ὡς δὴ δήθ' ἐνὶ νήσῳ ἐρύκομαι, οὐδέ τι τέκμωρ
OD.4,467	εὑρέμεναι δύναμαι, μινύθει δέ μοι ἔνδοθεν ἦτορ.
OD.4,468	ἀλλὰ σύ πέρ μοι εἰπέ, θεοὶ δέ τε πάντα ἴσασιν,
OD.4,469	ὅς τίς μ' ἀθανάτων πεδάᾳ καὶ ἔδησε κελεύθου,
OD.4,470	νόστον θ', ὡς ἐπὶ πόντον ἐλεύσομαι ἰχθυόεντα.
OD.4,471	ὣς ἐφάμην, ὁ δέ μ' αὐτίκ' ἀμειβόμενος προσέειπεν:
OD.4,472	ἀλλὰ μάλ' ὤφελλες Διί τ' ἄλλοισίν τε θεοῖσι
OD.4,473	ῥέξας ἱερὰ κάλ' ἀναβαινέμεν, ὄφρα τάχιστα
OD.4,474	σὴν ἐς πατρίδ' ἵκοιο πλέων ἐπὶ οἴνοπα πόντον.
OD.4,475	οὐ γάρ τοι πρὶν μοῖρα φίλους τ' ἰδέειν καὶ ἱκέσθαι
OD.4,476	οἶκον ἐϋκτίμενον καὶ σὴν ἐς πατρίδα γαῖαν,
OD.4,477	πρίν γ' ὅτ' ἂν Αἰγύπτοιο, διιπετέος ποταμοῖο,
OD.4,478	αὖτις ὕδωρ ἔλθῃς ῥέξῃς θ' ἱερὰς ἑκατόμβας
OD.4,479	ἀθανάτοισι θεοῖσι, τοὶ οὐρανὸν εὐρὺν ἔχουσι:
OD.4,480	καὶ τότε τοι δώσουσιν ὁδὸν θεοί, ἣν σὺ μενοινᾷς.
OD.4,481	ὣς ἔφατ', αὐτὰρ ἐμοί γε κατεκλάσθη φίλον ἦτορ,
OD.4,482	οὕνεκά μ' αὖτις ἄνωγεν ἐπ' ἠεροειδέα πόντον
OD.4,483	Αἴγυπτόνδ' ἰέναι, δολιχὴν ὁδὸν ἀργαλέην τε.
OD.4,484	ἀλλὰ καὶ ὧς μύθοισιν ἀμειβόμενος προσέειπον:
OD.4,485	ταῦτα μὲν οὕτω δὴ τελέω, γέρον, ὡς σὺ κελεύεις.
OD.4,486	ἀλλ' ἄγε μοι τόδε εἰπὲ καὶ ἀτρεκέως κατάλεξον,
OD.4,487	ἢ πάντες σὺν νηυσὶν ἀπήμονες ἦλθον Ἀχαιοί,
OD.4,488	οὓς Νέστωρ καὶ ἐγὼ λίπομεν Τροίηθεν ἰόντες,
OD.4,489	ἦέ τις ὤλετ' ὀλέθρῳ ἀδευκέϊ ἧς ἐπὶ νηὸς
OD.4,490	ἠὲ φίλων ἐν χερσίν, ἐπεὶ πόλεμον τολύπευσεν.
OD.4,491	ὣς ἐφάμην, ὁ δέ μ' αὐτίκ' ἀμειβόμενος προσέειπεν:
OD.4,492	Ἀτρεΐδη, τί με ταῦτα διείρεαι; οὐδέ τί σε χρὴ
OD.4,493	ἴδμεναι, οὐδὲ δαῆναι ἐμὸν νόον: οὐδέ σέ φημι
OD.4,494	δὴν ἄκλαυτον ἔσεσθαι, ἐπεί κ' ἐῢ πάντα πύθηαι.
OD.4,495	πολλοὶ μὲν γὰρ τῶν γε δάμεν, πολλοὶ δὲ λίποντο:
OD.4,496	ἀρχοὶ δ' αὖ δύο μοῦνοι Ἀχαιῶν χαλκοχιτώνων
OD.4,497	ἐν νόστῳ ἀπόλοντο: μάχῃ δέ τε καὶ σὺ παρῆσθα.
OD.4,498	εἷς δ' ἔτι που ζωὸς κατερύκεται εὐρέϊ πόντῳ.
OD.4,499	Αἴας μὲν μετὰ νηυσὶ δάμη δολιχηρέτμοισι:
OD.4,500	Γυρῇσίν μιν πρῶτα Ποσειδάων ἐπέλασσε
OD.4,501	πέτρῃσιν μεγάλῃσι καὶ ἐξεσάωσε θαλάσσης:
OD.4,502	καί νύ κεν ἔκφυγε κῆρα, καὶ ἐχθόμενός περ Ἀθήνῃ,
OD.4,503	εἰ μὴ ὑπερφίαλον ἔπος ἔκβαλε καὶ μέγ' ἀάσθη:
OD.4,504	φῆ ῥ' ἀέκητι θεῶν φυγέειν μέγα λαῖτμα θαλάσσης.
OD.4,505	τοῦ δὲ Ποσειδάων μεγάλ' ἔκλυεν αὐδήσαντος:
OD.4,506	αὐτίκ' ἔπειτα τρίαιναν ἑλὼν χερσὶ στιβαρῇσιν
OD.4,507	ἤλασε Γυραίην πέτρην, ἀπὸ δ' ἔσχισεν αὐτήν:
OD.4,508	καὶ τὸ μὲν αὐτόθι μεῖνε, τὸ δὲ τρύφος ἔμπεσε πόντῳ,
OD.4,509	τῷ ῥ' Αἴας τὸ πρῶτον ἐφεζόμενος μέγ' ἀάσθη:
OD.4,510	τὸν δ' ἐφόρει κατὰ πόντον ἀπείρονα κυμαίνοντα.
OD.4,511	„ὣς ὁ μὲν ἔνθ' ἀπόλωλεν, ἐπεὶ πίεν ἁλμυρὸν ὕδωρ.“
OD.4,512	σὸς δέ που ἔκφυγε κῆρας ἀδελφεὸς ἠδ' ὑπάλυξεν
OD.4,513	ἐν νηυσὶ γλαφυρῇσι: σάωσε δὲ πότνια Ἥρη.
OD.4,514	ἀλλ' ὅτε δὴ τάχ' ἔμελλε Μαλειάων ὄρος αἰπὺ
OD.4,515	ἵξεσθαι, τότε δή μιν ἀναρπάξασα θύελλα
OD.4,516	πόντον ἐπ' ἰχθυόεντα φέρεν βαρέα στενάχοντα,
OD.4,517	ἀγροῦ ἐπ' ἐσχατιήν, ὅθι δώματα ναῖε Θυέστης
OD.4,518	τὸ πρίν, ἀτὰρ τότ' ἔναιε Θυεστιάδης Αἴγισθος.
OD.4,519	ἀλλ' ὅτε δὴ καὶ κεῖθεν ἐφαίνετο νόστος ἀπήμων,
OD.4,520	ἂψ δὲ θεοὶ οὖρον στρέψαν, καὶ οἴκαδ' ἵκοντο,
OD.4,521	ἦ τοι ὁ μὲν χαίρων ἐπεβήσετο πατρίδος αἴης,
OD.4,522	καὶ κύνει ἁπτόμενος ἣν πατρίδα: πολλὰ δ' ἀπ' αὐτοῦ
OD.4,523	δάκρυα θερμὰ χέοντ', ἐπεὶ ἀσπασίως ἴδε γαῖαν.
OD.4,524	τὸν δ' ἄρ' ἀπὸ σκοπιῆς εἶδε σκοπός, ὅν ῥα καθεῖσεν
OD.4,525	Αἴγισθος δολόμητις ἄγων, ὑπὸ δ' ἔσχετο μισθὸν
OD.4,526	χρυσοῦ δοιὰ τάλαντα: φύλασσε δ' ὅ γ' εἰς ἐνιαυτόν,
OD.4,527	μή ἑ λάθοι παριών, μνήσαιτο δὲ θούριδος ἀλκῆς.
OD.4,528	βῆ δ' ἴμεν ἀγγελέων πρὸς δώματα ποιμένι λαῶν.
OD.4,529	αὐτίκα δ' Αἴγισθος δολίην ἐφράσσατο τέχνην:
OD.4,530	κρινάμενος κατὰ δῆμον ἐείκοσι φῶτας ἀρίστους
OD.4,531	εἷσε λόχον, ἑτέρωθι δ' ἀνώγει δαῖτα πένεσθαι:
OD.4,532	αὐτὰρ ὁ βῆ καλέων Ἀγαμέμνονα, ποιμένα λαῶν,
OD.4,533	ἵπποισιν καὶ ὄχεσφιν, ἀεικέα μερμηρίζων.
OD.4,534	τὸν δ' οὐκ εἰδότ' ὄλεθρον ἀνήγαγε καὶ κατέπεφνε
OD.4,535	δειπνίσσας, ὥς τίς τε κατέκτανε βοῦν ἐπὶ φάτνῃ.
OD.4,536	οὐδέ τις Ἀτρεΐδεω ἑτάρων λίπεθ', οἵ οἱ ἕποντο,
OD.4,537	οὐδέ τις Αἰγίσθου, ἀλλ' ἔκταθεν ἐν μεγάροισιν.
OD.4,538	ὣς ἔφατ', αὐτὰρ ἐμοί γε κατεκλάσθη φίλον ἦτορ,
OD.4,539	κλαῖον δ' ἐν ψαμάθοισι καθήμενος, οὐδέ νύ μοι κῆρ
OD.4,540	ἤθελ' ἔτι ζώειν καὶ ὁρᾶν φάος ἠελίοιο.
OD.4,541	αὐτὰρ ἐπεὶ κλαίων τε κυλινδόμενός τε κορέσθην,
OD.4,542	δὴ τότε με προσέειπε γέρων ἅλιος νημερτής:
OD.4,543	μηκέτι, Ἀτρέος υἱέ, πολὺν χρόνον ἀσκελὲς οὕτω
OD.4,544	κλαῖ', ἐπεὶ οὐκ ἄνυσίν τινα δήομεν: ἀλλά τάχιστα
OD.4,545	πείρα, ὅπως κεν δὴ σὴν πατρίδα γαῖαν ἵκηαι.
OD.4,546	ἢ γάρ μιν ζωόν γε κιχήσεαι, ἤ κεν Ὀρέστης
OD.4,547	κτεῖνεν ὑποφθάμενος: σὺ δέ κεν τάφου ἀντιβολήσαις.
OD.4,548	ὣς ἔφατ', αὐτὰρ ἐμοὶ κραδίη καὶ θυμὸς ἀγήνωρ
OD.4,549	αὖτις ἐνὶ στήθεσσι καὶ ἀχνυμένῳ περ ἰάνθη,
OD.4,550	καί μιν φωνήσας ἔπεα πτερόεντα προσηύδων:
OD.4,551	τούτους μὲν δὴ οἶδα: σὺ δὲ τρίτον ἄνδρ' ὀνόμαζε,
OD.4,552	ὅς τις ἔτι ζωὸς κατερύκεται εὐρέϊ πόντῳ
OD.4,553	„ἠὲ θανών: ἐθέλω δὲ καὶ ἀχνύμενός περ ἀκοῦσαι.“
OD.4,554	ὣς ἐφάμην, ὁ δέ μ' αὐτίκ' ἀμειβόμενος προσέειπεν:
OD.4,555	υἱὸς Λαέρτεω, Ἰθάκῃ ἔνι οἰκία ναίων:
OD.4,556	τὸν δ' ἴδον ἐν νήσῳ θαλερὸν κατὰ δάκρυ χέοντα,
OD.4,557	νύμφης ἐν μεγάροισι Καλυψοῦς, ἥ μιν ἀνάγκῃ
OD.4,558	ἴσχει: ὁ δ' οὐ δύναται ἣν πατρίδα γαῖαν ἱκέσθαι:
OD.4,559	οὐ γάρ οἱ πάρα νῆες ἐπήρετμοι καὶ ἑταῖροι,
OD.4,560	οἵ κέν μιν πέμποιεν ἐπ' εὐρέα νῶτα θαλάσσης.
OD.4,561	σοὶ δ' οὐ θέσφατόν ἐστι, διοτρεφὲς ὦ Μενέλαε,
OD.4,562	Ἄργει ἐν ἱπποβότῳ θανέειν καὶ πότμον ἐπισπεῖν,
OD.4,563	ἀλλά σ' ἐς Ἠλύσιον πεδίον καὶ πείρατα γαίης
OD.4,564	ἀθάνατοι πέμψουσιν, ὅθι ξανθὸς Ῥαδάμανθυς, --
OD.4,565	τῇ περ ῥηΐστη βιοτὴ πέλει ἀνθρώποισιν:
OD.4,566	οὐ νιφετός, οὔτ' ἂρ χειμὼν πολὺς οὔτε ποτ' ὄμβρος,
OD.4,567	ἀλλ' αἰεὶ ζεφύροιο λιγὺ πνείοντος ἀήτας
OD.4,568	Ὠκεανὸς ἀνίησιν ἀναψύχειν ἀνθρώπους, --
OD.4,569	οὕνεκ' ἔχεις Ἑλένην καί σφιν γαμβρὸς Διός ἐσσι.
OD.4,570	ὣς εἰπὼν ὑπὸ πόντον ἐδύσετο κυμαίνοντα,
OD.4,571	αὐτὰρ ἐγὼν ἐπὶ νῆας ἅμ' ἀντιθέοισ' ἑτάροισιν
OD.4,572	ἤϊα, πολλὰ δέ μοι κραδίη πόρφυρε κιόντι.
OD.4,573	αὐτὰρ ἐπεί ῥ' ἐπὶ νῆα κατήλθομεν ἠδὲ θάλασσαν,
OD.4,574	δόρπον θ' ὁπλισάμεσθ' ἐπί τ' ἤλυθεν ἀμβροσίη νύξ,
OD.4,575	δὴ τότε κοιμήθημεν ἐπὶ ῥηγμῖνι θαλάσσης.
OD.4,576	ἦμος δ' ἠριγένεια φάνη ῥοδοδάκτυλος Ἠώς,
OD.4,577	νῆας μὲν πάμπρωτον ἐρύσσαμεν εἰς ἅλα δῖαν,
OD.4,578	ἐν δ' ἱστοὺς τιθέμεσθα καὶ ἱστία νηυσὶν ἐΐσῃς:
OD.4,579	ἂν δὲ καὶ αὐτοὶ βάντες ἐπὶ κληῖσι καθῖζον,
OD.4,580	ἑξῆς δ' ἑζόμενοι πολιὴν ἅλα τύπτον ἐρετμοῖς.
OD.4,581	ἂψ δ' εἰς Αἰγύπτοιο, διιπετέος ποταμοῖο,
OD.4,582	στῆσα νέας καὶ ἔρεξα τεληέσσας ἑκατόμβας.
OD.4,583	αὐτὰρ ἐπεὶ κατέπαυσα θεῶν χόλον αἰὲν ἐόντων,
OD.4,584	χεῦ' Ἀγαμέμνονι τύμβον, ἵν' ἄσβεστον κλέος εἴη.
OD.4,585	ταῦτα τελευτήσας νεόμην, ἔδοσαν δέ μοι οὖρον
OD.4,586	ἀθάνατοι, τοί μ' ὦκα φίλην ἐς πατρίδ' ἔπεμψαν.
OD.4,587	ἀλλ' ἄγε νῦν ἐπίμεινον ἐνὶ μεγάροισιν ἐμοῖσιν,
OD.4,588	ὄφρα κεν ἑνδεκάτη τε δυωδεκάτη τε γένηται:
OD.4,589	καὶ τότε σ' εὖ πέμψω, δώσω δέ τοι ἀγλαὰ δῶρα,
OD.4,590	τρεῖς ἵππους καὶ δίφρον ἐΰξοον: αὐτὰρ ἔπειτα
OD.4,591	δώσω καλὸν ἄλεισον, ἵνα σπένδῃσθα θεοῖσιν
OD.4,592	ἀθανάτοισ' ἐμέθεν μεμνημένος ἤματα πάντα."
OD.4,593	τὸν δ' αὖ Τηλέμαχος πεπνυμένος ἀντίον ηὔδα:
OD.4,594	"Ἀτρεΐδη, μὴ δή με πολὺν χρόνον ἐνθάδ' ἔρυκε.
OD.4,595	καὶ γὰρ κ' εἰς ἐνιαυτὸν ἐγὼ παρὰ σοί γ' ἀνεχοίμην
OD.4,596	ἥμενος, οὐδέ κέ μ' οἴκου ἕλοι πόθος οὐδὲ τοκήων:
OD.4,597	αἰνῶς γὰρ μύθοισιν ἔπεσσί τε σοῖσιν ἀκούων
OD.4,598	τέρπομαι: ἀλλ' ἤδη μοι ἀνιάζουσιν ἑταῖροι
OD.4,599	ἐν Πύλῳ ἠγαθέῃ: σὺ δέ με χρόνον ἐνθάδ' ἐρύκεις.
OD.4,600	δῶρον δ', ὅττι κέ μοι δώῃς, κειμήλιον ἔστω:
OD.4,601	ἵππους δ' εἰς Ἰθάκην οὐκ ἄξομαι, ἀλλὰ σοὶ αὐτῷ
OD.4,602	ἐνθάδε λείψω ἄγαλμα: σὺ γὰρ πεδίοιο ἀνάσσεις
OD.4,603	εὐρέος, ᾧ ἔνι μὲν λωτὸς πολύς, ἐν δὲ κύπειρον
OD.4,604	πυροί τε ζειαί τε ἰδ' εὐρυφυὲς κρῖ λευκόν.
OD.4,605	ἐν δ' Ἰθάκῃ οὔτ' ἂρ δρόμοι εὐρέες οὔτε τι λειμών:
OD.4,606	αἰγίβοτος, καὶ μᾶλλον ἐπήρατος ἱπποβότοιο.
OD.4,607	οὐ γάρ τις νήσων ἱππήλατος οὐδ' εὐλείμων,
OD.4,608	αἵ θ' ἁλὶ κεκλίαται: Ἰθάκη δέ τε καὶ περὶ πασέων."
OD.4,609	ὣς φάτο, μείδησεν δὲ βοὴν ἀγαθὸς Μενέλαος,
OD.4,610	χειρί τέ μιν κατέρεξεν ἔπος τ' ἔφατ' ἔκ τ' ὀνόμαζεν:
OD.4,611	"αἵματός εἰς ἀγαθοῖο, φίλον τέκος, οἷ' ἀγορεύεις:
OD.4,612	τοιγὰρ ἐγώ τοι ταῦτα μεταστήσω: δύναμαι γάρ.
OD.4,613	δώρων δ', ὅσσ' ἐν ἐμῷ οἴκῳ κειμήλια κεῖται,
OD.4,614	δώσω, ὃ κάλλιστον καὶ τιμηέστατόν ἐστι.
OD.4,615	δώσω τοι κρητῆρα τετυγμένον: ἀργύρεος δὲ
OD.4,616	ἔστιν ἅπας, χρυσῷ δ' ἐπὶ χείλεα κεκράανται,
OD.4,617	ἔργον δ' Ἡφαίστοιο: πόρεν δέ ἑ Φαίδιμος ἥρως,
OD.4,618	Σιδονίων βασιλεύς, ὅθ' ἑὸς δόμος ἀμφεκάλυψε
OD.4,619	κεῖσέ με νοστήσαντα: τεῒν δ' ἐθέλω τόδ' ὀπάσσαι."
OD.4,620	ὣς οἱ μὲν τοιαῦτα πρὸς ἀλλήλους ἀγόρευον,
OD.4,621	δαιτυμόνες δ' ἐς δώματ' ἴσαν θείου βασιλῆος.
OD.4,622	οἱ δ' ἦγον μὲν μῆλα, φέρον δ' εὐήνορα οἶνον:
OD.4,623	σῖτον δέ σφ' ἄλοχοι καλλικρήδεμνοι ἔπεμπον.
OD.4,624	ὣς οἱ μὲν περὶ δεῖπνον ἐνὶ μεγάροισι πένοντο,
OD.4,625	μνηστῆρες δὲ πάροιθεν Ὀδυσσῆος μεγάροιο
OD.4,626	δίσκοισιν τέρποντο καὶ αἰγανέῃσιν ἱέντες,
OD.4,627	ἐν τυκτῷ δαπέδῳ, ὅθι περ πάρος, ὕβριν ἔχοντες.
OD.4,628	Ἀντίνοος δὲ καθῆστο καὶ Εὐρύμαχος θεοειδής,
OD.4,629	ἀρχοὶ μνηστήρων, ἀρετῇ δ' ἔσαν ἔξοχ' ἄριστοι.
OD.4,630	τοῖς δ' υἱὸς Φρονίοιο Νοήμων ἐγγύθεν ἐλθὼν
OD.4,631	Ἀντίνοον μύθοισιν ἀνειρόμενος προσέειπεν:
OD.4,632	"ἀντίνο', ἤ ῥά τι ἴδμεν ἐνὶ φρεσὶν ἦε καὶ οὐκί,
OD.4,633	ὁππότε Τηλέμαχος νεῖτ' ἐκ Πύλου ἠμαθόεντος;
OD.4,634	νῆά μοι οἴχετ' ἄγων: ἐμὲ δὲ χρεὼ γίνεται αὐτῆς
OD.4,635	Ἤλιδ' ἐς εὐρύχορον διαβήμεναι, ἔνθα μοι ἵπποι
OD.4,636	δώδεκα θήλειαι, ὑπὸ δ' ἡμίονοι ταλαεργοὶ
OD.4,637	ἀδμῆτες: τῶν κέν τιν' ἐλασσάμενος δαμασαίμην."
OD.4,638	ὣς ἔφαθ', οἱ δ' ἀνὰ θυμὸν ἐθάμβεον: οὐ γάρ ἔφαντο
OD.4,639	ἐς Πύλον οἴχεσθαι Νηλήϊον, ἀλλά που αὐτοῦ
OD.4,640	ἀγρῶν ἢ μήλοισι παρέμμεναι ἠὲ συβώτῃ.
OD.4,641	τὸν δ' αὖτ' Ἀντίνοος προσέφη, Εὐπείθεος υἱός:
OD.4,642	"νημερτές μοι ἔνισπε: πότ' ᾤχετο καὶ τίνες αὐτῷ
OD.4,643	κοῦροι ἕποντ'; Ἰθάκης ἐξαίρετοι, ἦ ἑοὶ αὐτοῦ
OD.4,644	θῆτές τε δμῶές τε; δύναιτό κε καὶ τὸ τελέσσαι.
OD.4,645	καί μοι τοῦτ' ἀγόρευσον ἐτήτυμον, ὄφρ' ἐῢ εἰδῶ,
OD.4,646	ἤ σε βίῃ ἀέκοντος ἀπηύρα νῆα μέλαιναν,
OD.4,647	ἦε ἑκών οἱ δῶκας, ἐπεὶ προσπτύξατο μύθῳ."
OD.4,648	τὸν δ' υἱὸς Φρονίοιο Νοήμων ἀντίον ηὔδα:
OD.4,649	"αὐτὸς ἑκών οἱ δῶκα: τί κεν ῥέξειε καὶ ἄλλος,
OD.4,650	ὁππότ' ἀνὴρ τοιοῦτος, ἔχων μελεδήματα θυμῷ,
OD.4,651	αἰτίζῃ; χαλεπόν κεν ἀνήνασθαι δόσιν εἴη.
OD.4,652	κοῦροι δ', οἳ κατὰ δῆμον ἀριστεύουσι μεθ' ἡμέας,
OD.4,653	οἵ οἱ ἕποντ': ἐν δ' ἀρχὸν ἐγὼ βαίνοντ' ἐνόησα
OD.4,654	Μέντορα ἠὲ θεόν, τῷ δ' αὐτῷ πάντα ἐῴκει.
OD.4,655	ἀλλὰ τὸ θαυμάζω: ἴδον ἐνθάδε Μέντορα δῖον
OD.4,656	χθιζὸν ὑπηοῖον. τότε δ' ἔμβη νηῒ Πύλονδε."
OD.4,657	ὣς ἄρα φωνήσας ἀπέβη πρὸς δώματα πατρός,
OD.4,658	τοῖσιν δ' ἀμφοτέροισιν ἀγάσσατο θυμὸς ἀγήνωρ.
OD.4,659	μνηστῆρας δ' ἄμυδις κάθισαν καὶ παῦσαν ἀέθλων.
OD.4,660	τοῖσιν δ' Ἀντίνοος μετέφη, Εὐπείθεος υἱός,
OD.4,661	ἀχνύμενος: μένεος δὲ μέγα φρένες ἀμφιμέλαιναι
OD.4,662	πίμπλαντ', ὄσσε δέ οἱ πυρὶ λαμπετόωντι ἐΐκτην:
OD.4,663	"ὢ πόποι, ἦ μέγα ἔργον ὑπερφιάλως ἐτελέσθη
OD.4,664	Τηλεμάχῳ ὁδὸς ἥδε: φάμεν δέ οἱ οὐ τελέεσθαι.
OD.4,665	εἰ τοσσῶνδ' ἀέκητι νέος πάϊς οἴχεται αὔτως,
OD.4,666	νῆα ἐρυσσάμενος κρίνας τ' ἀνὰ δῆμον ἀρίστους,
OD.4,667	ἄρξει καὶ προτέρω κακὸν ἔμμεναι: ἀλλά οἱ αὐτῷ
OD.4,668	Ζεὺς ὀλέσειε βίην, πρὶν ἥβης μέτρον ἱκέσθαι.
OD.4,669	ἀλλ' ἄγε μοι δότε νῆα θοὴν καὶ εἴκοσ' ἑταίρους,
OD.4,670	ὄφρα μιν αὖτις ἰόντα λοχήσομαι ἠδὲ φυλάξω
OD.4,671	ἐν πορθμῷ Ἰθάκης τε Σάμοιό τε παιπαλοέσσης,
OD.4,672	ὡς ἂν ἐπισμυγερῶς ναυτίλεται εἵνεκα πατρός."
OD.4,673	ὣς ἔφαθ', οἱ δ' ἄρα πάντες ἐπῄνεον ἠδ' ἐκέλευον:
OD.4,674	αὐτίκ' ἔπειτ' ἀνστάντες ἔβαν δόμον εἰς Ὀδυσῆος.
OD.4,675	οὐδ' ἄρα Πηνελόπεια πολὺν χρόνον ἦεν ἄπυστος
OD.4,676	μύθων, οὓς μνηστῆρες ἐνὶ φρεσὶ βυσσοδόμευον.
OD.4,677	κῆρυξ γάρ οἱ ἔειπε Μέδων, ὃς ἐπεύθετο βουλὰς
OD.4,678	αὐλῆς ἐκτὸς ἐών: οἱ δ' ἔνδοθι μῆτιν ὕφαινον.
OD.4,679	βῆ δ' ἴμεν ἀγγελέων διὰ δώματα Πηνελοπείῃ:
OD.4,680	τὸν δὲ κατ' οὐδοῦ βάντα προσηύδα Πηνελόπεια:
OD.4,681	"κῆρυξ, τίπτε δέ σε πρόεσαν μνηστῆρες ἀγαυοί;
OD.4,682	ἦ εἰπέμεναι δμῳῇσιν Ὀδυσσῆος θείοιο
OD.4,683	ἔργων παύσασθαι, σφίσι δ' αὐτοῖς δαῖτα πένεσθαι;
OD.4,684	μὴ μνηστεύσαντες μηδ' ἄλλοθ' ὁμιλήσαντες
OD.4,685	ὕστατα καὶ πύματα νῦν ἐνθάδε δειπνῆσειαν:
OD.4,686	οἳ θάμ' ἀγειρόμενοι βίοτον κατακείρετε πολλόν,
OD.4,687	κτῆσιν Τηλεμάχοιο δαΐφρονος. οὐδέ τι πατρῶν
OD.4,688	ὑμετέρων τὸ πρόσθεν ἀκούετε, παῖδες ἐόντες,
OD.4,689	οἷος Ὀδυσσεὺς ἔσκε μεθ' ὑμετέροισι τοκεῦσιν,
OD.4,690	οὔτε τινὰ ῥέξας ἐξαίσιον οὔτε τι εἰπὼν
OD.4,691	ἐν δήμῳ; ἥ τ' ἐστὶ δίκη θείων βασιλήων:
OD.4,692	ἄλλον κ' ἐχθαίρῃσι βροτῶν, ἄλλον κε φιλοίη.
OD.4,693	κεῖνος δ' οὔ ποτε πάμπαν ἀτάσθαλον ἄνδρα ἐώργει:
OD.4,694	ἀλλ' ὁ μὲν ὑμέτερος θυμὸς καὶ ἀεικέα ἔργα
OD.4,695	φαίνεται, οὐδέ τίς ἐστι χάρις μετόπισθ' εὐεργέων."
OD.4,696	τὴν δ' αὖτε προσέειπε Μέδων, πεπνυμένα εἰδώς:
OD.4,697	"εἰ γὰρ δή, βασίλεια, τόδε πλεῖστον κακὸν εἴη.
OD.4,698	ἀλλὰ πολὺ μεῖζόν τε καὶ ἀργαλεώτερον ἄλλο
OD.4,699	μνηστῆρες φράζονται, ὃ μὴ τελέσειε Κρονίων:
OD.4,700	Τηλέμαχον μεμάασι κατακτάμεν ὀξέϊ χαλκῷ
OD.4,701	οἴκαδε νισόμενον: ὁ δ' ἔβη μετὰ πατρὸς ἀκουὴν
OD.4,702	ἐς Πύλον ἠγαθέην ἠδ' ἐς Λακεδαίμονα δῖαν."
OD.4,703	ὣς φάτο, τῆς δ' αὐτοῦ λύτο γούνατα καὶ φίλον ἦτορ:
OD.4,704	δὴν δέ μιν ἀφασίη ἐπέων λάβε, τὼ δέ οἱ ὄσσε
OD.4,705	δακρυόφιν πλῆσθεν, θαλερὴ δέ οἱ ἔσχετο φωνή.
OD.4,706	ὀψὲ δὲ δή μιν ἔπεσσιν ἀμειβομένη προσέειπε:
OD.4,707	"κῆρυξ, τίπτε δέ μοι πάϊς οἴχεται; οὐδέ τί μιν χρεὼ
OD.4,708	νηῶν ὠκυπόρων ἐπιβαινέμεν, αἵ θ' ἁλὸς ἵπποι
OD.4,709	ἀνδράσι γίνονται, περόωσι δὲ πουλὺν ἐφ' ὑγρήν.
OD.4,710	ἦ ἵνα μηδ' ὄνομ' αὐτοῦ ἐν ἀνθρώποισι λίπηται;"
OD.4,711	τὴν δ' ἠμείβετ' ἔπειτα Μέδων πεπνυμένα εἰδώς:
OD.4,712	"οὐκ οἶδ', ἤ τίς μιν θεὸς ὤρορεν, ἦε καὶ αὐτοῦ
OD.4,713	θυμὸς ἐφωρμήθη ἴμεν ἐς Πύλον, ὄφρα πύθηται
OD.4,714	πατρὸς ἑοῦ ἢ νόστον ἢ ὅν τινα πότμον ἐπέσπεν."
OD.4,715	ὣς ἄρα φωνήσας ἀπέβη κατὰ δῶμ' Ὀδυσῆος.
OD.4,716	τὴν δ' ἄχος ἀμφεχύθη θυμοφθόρον, οὐδ' ἄρ' ἔτ' ἔτλη
OD.4,717	δίφρῳ ἐφέζεσθαι πολλῶν κατὰ οἶκον ἐόντων,
OD.4,718	ἀλλ' ἄρ' ἐπ' οὐδοῦ ἷζε πολυκμήτου θαλάμοιο
OD.4,719	οἴκτρ' ὀλοφυρομένη: περὶ δὲ δμῳαὶ μινύριζον
OD.4,720	πᾶσαι, ὅσαι κατὰ δώματ' ἔσαν νέαι ἠδὲ παλαιαί.
OD.4,721	τῇς δ' ἁδινὸν γοόωσα μετηύδα Πηνελόπεια:
OD.4,722	"κλῦτε, φίλαι: περὶ γάρ μοι Ὀλύμπιος ἄλγε' ἔδωκεν
OD.4,723	ἐκ πασέων, ὅσσαι μοι ὁμοῦ τράφον ἠδ' ἐγένοντο,
OD.4,724	ἣ πρὶν μὲν πόσιν ἐσθλὸν ἀπώλεσα θυμολέοντα,
OD.4,725	παντοίῃσ' ἀρετῇσι κεκασμένον ἐν Δαναοῖσιν,
OD.4,726	ἐσθλόν, τοῦ κλέος εὐρὺ καθ' Ἑλλάδα καὶ μέσον Ἄργος.
OD.4,727	νῦν αὖ παῖδ' ἀγαπητὸν ἀνηρέψαντο θύελλαι
OD.4,728	ἀκλέα ἐκ μεγάρων, οὐδ' ὁρμηθέντος ἄκουσα.
OD.4,729	σχέτλιαι, οὐδ' ὑμεῖς περ ἐνὶ φρεσὶ θέσθε ἑκάστη
OD.4,730	ἐκ λεχέων μ' ἀνεγεῖραι, ἐπιστάμεναι σάφα θυμῷ,
OD.4,731	ὁππότε κεῖνος ἔβη κοίλην ἐπὶ νῆα μέλαιναν.
OD.4,732	εἰ γὰρ ἐγὼ πυθόμην ταύτην ὁδὸν ὁρμαίνοντα,
OD.4,733	τῶ κε μάλ' ἤ κεν ἔμεινε, καὶ ἐσσύμενός περ ὁδοῖο,
OD.4,734	ἤ κέ με τεθνηυῖαν ἐνὶ μεγάροισιν ἔλειπεν.
OD.4,735	ἀλλά τις ὀτρηρῶς Δολίον καλέσειε γέροντα,
OD.4,736	δμῶ' ἐμόν, ὅν μοι δῶκε πατὴρ ἔτι δεῦρο κιούσῃ,
OD.4,737	καί μοι κῆπον ἔχει πολυδένδρεον, ὄφρα τάχιστα
OD.4,738	Λαέρτῃ τάδε πάντα παρεζόμενος καταλέξῃ,
OD.4,739	εἰ δή πού τινα κεῖνος ἐνὶ φρεσὶ μῆτιν ὑφήνας
OD.4,740	ἐξελθὼν λαοῖσιν ὀδύρεται, οἳ μεμάασιν
OD.4,741	ὃν καὶ Ὀδυσσῆος φθεῖσαι γόνον ἀντιθέοιο."
OD.4,742	τὴν δ' αὖτε προσέειπε φίλη τροφὸς Εὐρύκλεια:
OD.4,743	"νύμφα φίλη, σὺ μὲν ἄρ με κατάκτανε νηλέϊ χαλκῷ,
OD.4,744	ἢ ἔα ἐν μεγάρῳ: μῦθον δέ τοι οὐκ ἐπικεύσω.
OD.4,745	ᾔδε' ἐγὼ τάδε πάντα, πόρον δέ οἱ, ὅσσ' ἐκέλευσε,
OD.4,746	σῖτον καὶ μέθυ ἡδύ: ἐμεῦ δ' ἕλετο μέγαν ὅρκον
OD.4,747	μὴ πρὶν σοὶ ἐρέειν, πρὶν δωδεκάτην γε γενέσθαι
OD.4,748	ἤ σ' αὐτὴν ποθέσαι καὶ ἀφορμηθέντος ἀκοῦσαι,
OD.4,749	ὡς ἂν μὴ κλαίουσα κατὰ χρόα καλὸν ἰάπτῃς.
OD.4,750	ἀλλ' ὑδρηναμένη, καθαρὰ χροῒ εἵμαθ' ἑλοῦσα,
OD.4,751	εἰς ὑπερῷ' ἀναβᾶσα σὺν ἀμφιπόλοισι γυναιξὶν
OD.4,752	εὔχε' Ἀθηναίῃ κούρῃ Διὸς αἰγιόχοιο:
OD.4,753	ἡ γάρ κέν μιν ἔπειτα καὶ ἐκ θανάτοιο σαώσαι.
OD.4,754	μηδὲ γέροντα κάκου κεκακωμένον: οὐ γὰρ ὀΐω
OD.4,755	πάγχυ θεοῖς μακάρεσσι γονὴν Ἀρκεισιάδαο
OD.4,756	ἔχθεσθ', ἀλλ' ἔτι πού τις ἐπέσσεται, ὅς κεν ἔχῃσι
OD.4,757	δώματά θ' ὑψερεφέα καὶ ἀπόπροθι πίονας ἀγρούς."
OD.4,758	ὣς φάτο, τῆς δ' εὔνησε γόον, σχέθε δ' ὄσσε γόοιο.
OD.4,759	ἡ δ' ὑδρηναμένη, καθαρὰ χροῒ εἵμαθ' ἑλοῦσα,
OD.4,760	εἰς ὑπερῷ' ἀνέβαινε σὺν ἀμφιπόλοισι γυναιξίν,
OD.4,761	ἐν δ' ἔθετ' οὐλοχύτας κανέῳ, ἠρᾶτο δ' Ἀθήνῃ:
OD.4,762	"κλῦθί μευ, αἰγιόχοιο Διὸς τέκος, Ἀτρυτώνη,
OD.4,763	εἴ ποτέ τοι πολύμητις ἐνὶ μεγάροισιν Ὀδυσσεὺς
OD.4,764	ἢ βοὸς ἢ ὄϊος κατὰ πίονα μηρία κῆε,
OD.4,765	τῶν νῦν μοι μνῆσαι καί μοι φίλον υἷα σάωσον,
OD.4,766	μνηστῆρας δ' ἀπάλαλκε κακῶς ὑπερηνορέοντας."
OD.4,767	ὣς εἰποῦσ' ὀλόλυξε, θεὰ δέ οἱ ἔκλυεν ἀρῆς.
OD.4,768	μνηστῆρες δ' ὁμάδησαν ἀνὰ μέγαρα σκιόεντα:
OD.4,769	ὦδε δέ τις εἴπεσκε νέων ὑπερηνορεόντων:
OD.4,770	"ἦ μάλα δὴ γάμον ἄμμι πολυμνήστη βασίλεια
OD.4,771	ἀρτύει, οὐδέ τι οἶδεν, ὅ οἱ φόνος υἷϊ τέτυκται."
OD.4,772	ὣς ἄρα τις εἴπεσκε, τὰ δ' οὐκ ἴσαν, ὡς ἐτέτυκτο.
OD.4,773	τοῖσιν δ' Ἀντίνοος ἀγορήσατο καὶ μετέειπε:
OD.4,774	"δαιμόνιοι, μύθους μὲν ὑπερφιάλους ἀλέασθε
OD.4,775	πάντες ὁμῶς, μή πού τις ἀπαγγείλῃσι καὶ εἴσω.
OD.4,776	ἀλλ' ἄγε σιγῇ τοῖον ἀναστάντες τελέωμεν
OD.4,777	μῦθον, ὃ δὴ καὶ πᾶσιν ἐνὶ φρεσὶν ἤραρεν ἥμιν."
OD.4,778	ὣς εἰπὼν ἐκρίνατ' ἐείκοσι φῶτας ἀρίστους,
OD.4,779	βὰν δ' ἰέναι ἐπὶ νῆα θοὴν καὶ θῖνα θαλάσσης.
OD.4,780	νῆα μὲν οὖν πάμπρωτον ἁλὸς βένθοσδε ἔρυσσαν,
OD.4,781	ἐν δ' ἱστόν τε τίθεντο καὶ ἱστία νηῒ μελαίνῃ,
OD.4,782	ἠρτύναντο δ' ἐρετμὰ τροποῖσ' ἐν δερματίνοισι
OD.4,783	„πάντα κατὰ μοῖραν: ἀνά θ' ἱστία λευκὰ πέτασσαν:“
OD.4,784	τεύχεα δέ σφ' ἤνεικαν ὑπέρθυμοι θεράποντες.
OD.4,785	ὑψοῦ δ' ἐν νοτίῳ τήν γ' ὥρμισαν, ἐκ δ' ἔβαν αὐτοί:
OD.4,786	ἔνθα δὲ δόρπον ἕλοντο, μένον δ' ἐπὶ ἕσπερον ἐλθεῖν.
OD.4,787	ἡ δ' ὑπερωΐῳ αὖθι περίφρων Πηνελόπεια
OD.4,788	κεῖτ' ἄρ' ἄσιτος, ἄπαστος ἐδητύος ἠδὲ ποτῆτος,
OD.4,789	ὁρμαίνουσ', ἤ οἱ θάνατον φύγοι υἱὸς ἀμύμων,
OD.4,790	ἦ ὅ γ' ὑπὸ μνηστῆρσιν ὑπερφιάλοισι δαμείη.
OD.4,791	ὅσσα δὲ μερμήριξε λέων ἀνδρῶν ἐν ὁμίλῳ
OD.4,792	δείσας, ὁππότε μιν δόλιον περὶ κύκλον ἄγωσι,
OD.4,793	τόσσα μιν ὁρμαίνουσαν ἐπήλυθε νήδυμος ὕπνος:
OD.4,794	εὗδε δ' ἀνακλινθεῖσα, λύθεν δέ οἱ ἅψεα πάντα.
OD.4,795	ἔνθ' αὖτ' ἄλλ' ἐνόησε θεὰ γλαυκῶπις Ἀθήνη:
OD.4,796	εἴδωλον ποίησε, δέμας δ' ἤϊκτο γυναικί,
OD.4,797	Ἰφθίμῃ, κούρῃ μεγαλήτορος Ἰκαρίοιο,
OD.4,798	τὴν Εὔμηλος ὄπυιε, Φερῇσ' ἔνι οἰκία ναίων.
OD.4,799	πέμπε δέ μιν πρὸς δώματ' Ὀδυσσῆος θείοιο,
OD.4,800	εἷος Πηνελόπειαν ὀδυρομένην γοόωσαν
OD.4,801	παύσειε κλαυθμοῖο γόοιό τε δακρυόεντος.
OD.4,802	ἐς θάλαμον δ' εἰσῆλθε παρὰ κληῖδος ἱμάντα,
OD.4,803	στῆ δ' ἄρ' ὑπὲρ κεφαλῆς καί μιν πρὸς μῦθον ἔειπεν:
OD.4,804	"εὕδεις, Πηνελόπεια, φίλον τετιημένη ἦτορ;
OD.4,805	οὐ μέν σ' οὐδὲ ἐῶσι θεοὶ ῥεῖα ζώοντες
OD.4,806	κλαίειν οὐδ' ἀκάχησθαι, ἐπεί ῥ' ἔτι νόστιμός ἐστι
OD.4,807	σὸς πάϊς: οὐ μὲν γάρ τι θεοῖσ' ἀλιτήμενός ἐστι."
OD.4,808	τὴν δ' ἠμείβετ' ἔπειτα περίφρων Πηνελόπεια,
OD.4,809	ἡδὺ μάλα κνώσσουσ' ἐν ὀνειρείῃσι πύλῃσιν:
OD.4,810	"τίπτε, κασιγνήτη, δεῦρ' ἤλυθες; οὔ τι πάρος γε
OD.4,811	πωλέ', ἐπεὶ μάλα πολλὸν ἀπόπροθι δώματα ναίεις:
OD.4,812	καί με κέλεαι παύσασθαι ὀϊζύος ἠδ' ὀδυνάων
OD.4,813	πολλέων, αἵ μ' ἐρέθουσι κατὰ φρένα καὶ κατὰ θυμόν:
OD.4,814	ἣ πρὶν μὲν πόσιν ἐσθλὸν ἀπώλεσα θυμολέοντα,
OD.4,815	παντοίῃσ' ἀρετῇσι κεκασμένον ἐν Δαναοῖσιν,
OD.4,816	ἐσθλόν, τοῦ κλέος εὐρὺ καθ' Ἑλλάδα καὶ μέσον Ἄργος.
OD.4,817	νῦν αὖ παῖς ἀγαπητὸς ἔβη κοίλης ἐπὶ νηός,
OD.4,818	νήπιος, οὔτε πόνων εὖ εἰδὼς οὔτ' ἀγοράων.
OD.4,819	τοῦ δὴ ἐγὼ καὶ μᾶλλον ὀδύρομαι ἤ περ ἐκείνου.
OD.4,820	τοῦ δ' ἀμφιτρομέω καὶ δείδια μή τι πάθῃσιν,
OD.4,821	ἢ ὅ γε τῶν ἐνὶ δήμῳ, ἵν' οἴχεται, ἢ ἐνὶ πόντῳ:
OD.4,822	δυσμενέες γὰρ πολλοὶ ἐπ' αὐτῷ μηχανόωνται,
OD.4,823	ἱέμενοι κτεῖναι, πρὶν πατρίδα γαῖαν ἱκέσθαι."
OD.4,824	τὴν δ' ἀπαμειβόμενον προσέφη εἴδωλον ἀμαυρόν:
OD.4,825	"θάρσει, μηδέ τι πάγχυ μετὰ φρεσὶ δείδιθι λίην:
OD.4,826	τοίη γάρ οἱ πομπὸς ἅμ' ἔρχεται, ἥν τε καὶ ἄλλοι
OD.4,827	ἀνέρες ἠρήσαντο παρεστάμεναι, δύναται γάρ,
OD.4,828	Παλλὰς Ἀθηναίη: σὲ δ' ὀδυρομένην ἐλεαίρει:
OD.4,829	ἣ νῦν με προέηκε τεῒν τάδε μυθήσασθαι."
OD.4,830	τὴν δ' αὖτε προσέειπε περίφρων Πηνελόπεια:
OD.4,831	"εἰ μὲν δὴ θεός ἐσσι, θεοῖό τε ἔκλυες αὐδήν,
OD.4,832	εἰ δ' ἄγε μοι καὶ κεῖνον ὀϊζυρὸν κατάλεξον,
OD.4,833	ἤ που ἔτι ζώει καὶ ὁρᾷ φάος ἠελίοιο,
OD.4,834	ἦ ἤδη τέθνηκε καὶ εἰν Ἀΐδαο δόμοισι."
OD.4,835	τὴν δ' ἀπαμειβόμενον προσέφη εἴδωλον ἀμαυρόν:
OD.4,836	"οὐ μέν τοι κεῖνόν γε διηνεκέως ἀγορεύσω,
OD.4,837	ζώει ὅ γ' ἦ τέθνηκε: κακὸν δ' ἀνεμώλια βάζειν."
OD.4,838	ὣς εἰπὸν σταθμοῖο παρὰ κληῖδα λιάσθη
OD.4,839	ἐς πνοιὰς ἀνέμων: ἡ δ' ἐξ ὕπνου ἀνόρουσε
OD.4,840	κούρη Ἰκαρίοιο: φίλον δέ οἱ ἦτορ ἰάνθη,
OD.4,841	ὥς οἱ ἐναργὲς ὄνειρον ἐπέσσυτο νυκτὸς ἀμολγῷ.
OD.4,842	μνηστῆρες δ' ἀναβάντες ἐπέπλεον ὑγρὰ κέλευθα,
OD.4,843	Τηλεμάχῳ φόνον αἰπὺν ἐνὶ φρεσὶν ὁρμαίνοντες.
OD.4,844	ἔστι δέ τις νῆσος μέσσῃ ἁλὶ πετρήεσσα,
OD.4,845	μεσσηγὺς Ἰθάκης τε Σάμοιό τε παιπαλοέσσης,
OD.4,846	Ἀστερίς, οὐ μεγάλη, λιμένες δ' ἔνι ναύλοχοι αὐτῇ
OD.4,847	ἀμφίδυμοι: τῇ τόν γε μένον λοχόωντες Ἀχαιοί.
OD.5,1	Ἠὼς δ' ἐκ λεχέων παρ' ἀγαυοῦ Τιθωνοῖο
OD.5,2	ὤρνυθ', ἵν' ἀθανάτοισι φόως φέροι ἠδὲ βροτοῖσιν:
OD.5,3	οἱ δὲ θεοὶ θῶκόνδε καθίζανον, ἐν δ' ἄρα τοῖσι
OD.5,4	Ζεὺς ὑψιβρεμέτης, οὗ τε κράτος ἐστὶ μέγιστον.
OD.5,5	τοῖσι δ' Ἀθηναίη λέγε κήδεα πόλλ' Ὀδυσῆος
OD.5,6	μνησαμένη: μέλε γάρ οἱ ἐὼν ἐν δώμασι νύμφης:
OD.5,7	"ζεῦ πάτερ ἠδ' ἄλλοι μάκαρες θεοὶ αἰὲν ἐόντες,
OD.5,8	μή τις ἔτι πρόφρων ἀγανὸς καὶ ἤπιος ἔστω
OD.5,9	σκηπτοῦχος βασιλεύς, μηδὲ φρεσὶν αἴσιμα εἰδώς,
OD.5,10	ἀλλ' αἰεὶ χαλεπός τ' εἴη καὶ αἴσυλα ῥέζοι,
OD.5,11	ὡς οὔ τις μέμνηται Ὀδυσσῆος θείοιο
OD.5,12	λαῶν, οἷσιν ἄνασσε, πατὴρ δ' ὣς ἤπιος ἦεν.
OD.5,13	ἀλλ' ὁ μὲν ἐν νήσῳ κεῖται κρατέρ' ἄλγεα πάσχων,
OD.5,14	νύμφης ἐν μεγάροισι Καλυψοῦς, ἥ μιν ἀνάγκῃ
OD.5,15	ἴσχει: ὁ δ' οὐ δύναται ἣν πατρίδα γαῖαν ἱκέσθαι:
OD.5,16	οὐ γάρ οἱ πάρα νῆες ἐπήρετμοι καὶ ἑταῖροι,
OD.5,17	οἵ κέν μιν πέμποιεν ἐπ' εὐρέα νῶτα θαλάσσης.
OD.5,18	νῦν αὖ παῖδ' ἀγαπητὸν ἀποκτεῖναι μεμάασιν
OD.5,19	οἴκαδε νισόμενον: ὁ δ' ἔβη μετὰ πατρὸς ἀκουὴν
OD.5,20	ἐς Πύλον ἠγαθέην ἠδ' ἐς Λακεδαίμονα δῖαν."
OD.5,21	τὴν δ' ἀπαμειβόμενος προσέφη νεφεληγερέτα Ζεύς:
OD.5,22	"τέκνον ἐμόν, ποῖόν σε ἔπος φύγεν ἕρκος ὀδόντων.
OD.5,23	οὐ γὰρ δὴ τοῦτον μὲν ἐβούλευσας νόον αὐτή,
OD.5,24	ὡς ἦ τοι κείνους Ὀδυσεὺς ἀποτείσεται ἐλθών;
OD.5,25	Τηλέμαχον δὲ σὺ πέμψον ἐπισταμένως, δύνασαι γάρ,
OD.5,26	ὥς κε μάλ' ἀσκηθὴς ἣν πατρίδα γαῖαν ἵκηται,
OD.5,27	μνηστῆρες δ' ἐν νηῒ παλιμπετὲς ἀπονέωνται."
OD.5,28	ἦ ῥα, καὶ Ἑρμείαν, υἱὸν φίλον, ἀντίον ηὔδα:
OD.5,29	"Ἑρμεία: σὺ γὰρ αὖτε τά τ' ἄλλα περ ἄγγελός ἐσσι:
OD.5,30	νύμφῃ ἐϋπλοκάμῳ εἰπεῖν νημερτέα βουλήν,
OD.5,31	νόστον Ὀδυσσῆος ταλασίφρονος, ὥς κε νέηται,
OD.5,32	οὔτε θεῶν πομπῇ οὔτε θνητῶν ἀνθρώπων:
OD.5,33	ἀλλ' ὅ γ' ἐπὶ σχεδίης πολυδέσμου πήματα πάσχων
OD.5,34	ἤματι εἰκοστῷ Σχερίην ἐρίβωλον ἵκοιτο,
OD.5,35	Φαιήκων ἐς γαῖαν, οἳ ἀγχίθεοι γεγάασιν:
OD.5,36	οἵ κέν μιν περὶ κῆρι θεὸν ὣς τιμήσουσι,
OD.5,37	πέμψουσιν δ' ἐν νηῒ φίλην ἐς πατρίδα γαῖαν,
OD.5,38	χαλκόν τε χρυσόν τε ἅλις ἐσθῆτά τε δόντες,
OD.5,39	πόλλ', ὅσ' ἂν οὐδέ ποτε Τροίης ἐξήρατ' Ὀδυσσεύς,
OD.5,40	εἴ περ ἀπήμων ἦλθε, λαχὼν ἀπὸ ληΐδος αἶσαν.
OD.5,41	ὣς γάρ οἱ μοῖρ' ἐστὶ φίλους τ' ἰδέειν καὶ ἱκέσθαι
OD.5,42	οἶκον ἐς ὑψόροφον καὶ ἑὴν ἐς πατρίδα γαῖαν."
OD.5,43	ὣς ἔφατ', οὐδ' ἀπίθησε διάκτορος Ἀργεϊφόντης.
OD.5,44	αὐτίκ' ἔπειθ' ὑπὸ ποσσὶν ἐδήσατο καλὰ πέδιλα,
OD.5,45	ἀμβρόσια χρύσεια, τά μιν φέρον ἠμὲν ἐφ' ὑγρὴν
OD.5,46	ἠδ' ἐπ' ἀπείρονα γαῖαν ἅμα πνοιῇσ' ἀνέμοιο.
OD.5,47	εἵλετο δὲ ῥάβδον, τῇ τ' ἀνδρῶν ὄμματα θέλγει,
OD.5,48	ὧν ἐθέλει, τοὺς δ' αὖτε καὶ ὑπνώοντας ἐγείρει:
OD.5,49	τὴν μετὰ χερσὶν ἔχων πέτετο κρατὺς Ἀργεϊφόντης.
OD.5,50	Πιερίην δ' ἐπιβὰς ἐξ αἰθέρος ἔμπεσε πόντῳ:
OD.5,51	σεύατ' ἔπειτ' ἐπὶ κῦμα λάρῳ ὄρνιθι ἐοικώς,
OD.5,52	ὅς τε κατὰ δεινοὺς κόλπους ἁλὸς ἀτρυγέτοιο
OD.5,53	ἰχθῦς ἀγρώσσων πυκινὰ πτερὰ δεύεται ἅλμῃ:
OD.5,54	τῷ ἴκελος πολέεσσιν ὀχήσατο κύμασιν Ἑρμῆς.
OD.5,55	ἀλλ' ὅτε δὴ τὴν νῆσον ἀφίκετο τηλόθ' ἐοῦσαν,
OD.5,56	ἔνθ' ἐκ πόντου βὰς ἰοειδέος ἤπειρόνδε
OD.5,57	ἤϊεν, ὄφρα μέγα σπέος ἵκετο, τῷ ἔνι νύμφη
OD.5,58	ναῖεν ἐϋπλόκαμος: τὴν δ' ἔνδοθι τέτμεν ἐοῦσαν.
OD.5,59	πῦρ μὲν ἐπ' ἐσχαρόφιν μέγα καίετο, τηλόσε δ' ὀδμὴ
OD.5,60	κέδρου τ' εὐκεάτοιο θύου τ' ἀνὰ νῆσον ὀδώδει
OD.5,61	δαιομένων: ἡ δ' ἔνδον ἀοιδιάουσ' ὀπὶ καλῇ
OD.5,62	ἱστὸν ἐποιχομένη χρυσείῃ κερκίδ' ὕφαινεν.
OD.5,63	ὕλη δὲ σπέος ἀμφὶ πεφύκει τήλεθόωσα,
OD.5,64	κλήθρη τ' αἴγειρός τε καὶ εὐώδης κυπάρισσος.
OD.5,65	ἔνθα δέ τ' ὄρνιθες τανυσίπτεροι εὐνάζοντο,
OD.5,66	σκῶπές τ' ἴρηκές τε τανύγλωσσοί τε κορῶναι
OD.5,67	εἰνάλιαι, τῇσίν τε θαλάσσια ἔργα μέμηλεν.
OD.5,68	ἡ δ' αὐτοῦ τετάνυστο περὶ σπείους γλαφυροῖο
OD.5,69	ἡμερὶς ἡβώωσα, τεθήλει δὲ σταφυλῇσι.
OD.5,70	κρῆναι δ' ἑξείης πίσυρες ῥέον ὕδατι λευκῷ,
OD.5,71	πλησίαι ἀλλήλων τετραμμέναι ἄλλυδις ἄλλη.
OD.5,72	ἀμφὶ δὲ λειμῶνες μαλακοὶ ἴου ἠδὲ σελίνου
OD.5,73	θήλεον. ἔνθα κ' ἔπειτα καὶ ἀθάνατός περ ἐπελθὼν
OD.5,74	θηήσαιτο ἰδὼν καὶ τερφθείη φρεσὶν ᾗσιν.
OD.5,75	ἔνθα στὰς θηεῖτο διάκτορος Ἀργεϊφόντης.
OD.5,76	αὐτὰρ ἐπεὶ δὴ πάντα ἑῷ θηήσατο θυμῷ,
OD.5,77	αὐτίκ' ἄρ' εἰς εὐρὺ σπέος ἤλυθεν. οὐδέ μιν ἄντην
OD.5,78	ἠγνοίησεν ἰδοῦσα Καλυψώ, δῖα θεάων:
OD.5,79	οὐ γάρ τ' ἀγνῶτες θεοὶ ἀλλήλοισι πέλονται
OD.5,80	ἀθάνατοι, οὐδ' εἴ τις ἀπόπροθι δώματα ναίει.
OD.5,81	οὐδ' ἄρ' Ὀδυσσῆα μεγαλήτορα ἔνδον ἔτετμεν,
OD.5,82	ἀλλ' ὅ γ' ἐπ' ἀκτῆς κλαῖε καθήμενος, ἔνθα πάρος περ,
OD.5,83	δάκρυσι καὶ στοναχῇσι καὶ ἄλγεσι θυμὸν ἐρέχθων
OD.5,84	„πόντον ἐπ' ἀτρύγετον δερκέσκετο δάκρυα λείβων“.
OD.5,85	Ἑρμείαν δ' ἐρέεινε Καλυψώ, δῖα θεάων,
OD.5,86	ἐν θρόνῳ ἱδρύσασα φαεινῷ σιγαλόεντι:
OD.5,87	"τίπτε μοι, Ἑρμεία χρυσόρραπι, εἰλήλουθας,
OD.5,88	αἰδοῖός τε φίλος τε; πάρος γε μὲν οὔ τι θαμίζεις.
OD.5,89	αὔδα ὅ τι φρονέεις: τελέσαι δέ με θυμὸς ἄνωγεν,
OD.5,90	εἰ δύναμαι τελέσαι γε καὶ εἰ τετελεσμένον ἐστίν.
OD.5,91	„ἀλλ' ἕπεο προτέρω, ἵνα τοι πὰρ ξείνια θείω.“"
OD.5,92	ὣς ἄρα φωνήσασα θεὰ παρέθηκε τράπεζαν
OD.5,93	ἀμβροσίης πλήσασα, κέρασσε δὲ νέκταρ ἐρυθρόν:
OD.5,94	αὐτὰρ ὁ πῖνε καὶ ἦσθε διάκτορος Ἀργεϊφόντης.
OD.5,95	αὐτὰρ ἐπεὶ δείπνησε καὶ ἤραρε θυμὸν ἐδωδῇ,
OD.5,96	καὶ τότε δή μιν ἔπεσσιν ἀμειβόμενος προσέειπεν:
OD.5,97	"εἰρωτᾷς μ' ἐλθόντα θεὰ θεόν: αὐτὰρ ἐγώ τοι
OD.5,98	νημερτέως τὸν μῦθον ἐνισπήσω: κέλεαι γάρ.
OD.5,99	Ζεὺς ἐμέ γ' ἠνώγει δεῦρ' ἐλθέμεν οὐκ ἐθέλοντα:
OD.5,100	τίς δ' ἂν ἑκὼν τοσσόνδε διαδράμοι ἁλμυρὸν ὕδωρ
OD.5,101	ἄσπετον; οὐδέ τις ἄγχι βροτῶν πόλις, οἵ τε θεοῖσιν
OD.5,102	ἱερά τε ῥέζουσι καὶ ἐξαίτους ἑκατόμβας.
OD.5,103	ἀλλὰ μάλ' οὔ πως ἔστι Διὸς νόον αἰγιόχοιο
OD.5,104	οὔτε παρεξελθεῖν ἄλλον θεὸν οὔθ' ἁλιῶσαι.
OD.5,105	φησί τοι ἄνδρα παρεῖναι ὀϊζυρώτατον ἄλλων,
OD.5,106	τῶν ἀνδρῶν, οἳ ἄστυ πέρι Πριάμοιο μάχοντο
OD.5,107	εἰνάετες, δεκάτῳ δὲ πόλιν πέρσαντες ἔβησαν
OD.5,108	οἴκαδ': ἀτὰρ ἐν νόστῳ Ἀθηναίην ἀλίτοντο,
OD.5,109	ἥ σφιν ἐπῶρσ' ἄνεμόν τε κακὸν καὶ κύματα μακρά.
OD.5,110	ἔνθ' ἄλλοι μὲν πάντες ἀπέφθιθεν ἐσθλοὶ ἑταῖροι,
OD.5,111	τὸν δ' ἄρα δεῦρ' ἄνεμός τε φέρων καὶ κῦμα πέλασσε.
OD.5,112	τὸν νῦν σ' ἠνώγειν ἀποπεμπέμεν ὅττι τάχιστα:
OD.5,113	οὐ γάρ οἱ τῇδ' αἶσα φίλων ἀπονόσφιν ὀλέσθαι,
OD.5,114	ἀλλ' ἔτι οἱ μοῖρ' ἐστὶ φίλους τ' ἰδέειν καὶ ἱκέσθαι
OD.5,115	οἶκον ἐς ὑψόροφον καὶ ἑὴν ἐς πατρίδα γαῖαν."
OD.5,116	ὣς φάτο, ῥίγησεν δὲ Καλυψώ, δῖα θεάων,
OD.5,117	καί μιν φωνήσασ' ἔπεα πτερόεντα προσηύδα:
OD.5,118	"σχέτλιοί ἐστε, θεοί, ζηλήμονες ἔξοχον ἄλλων,
OD.5,119	οἵ τε θεαῖσ' ἀγάασθε παρ' ἀνδράσιν εὐνάζεσθαι
OD.5,120	ἀμφαδίην, ἤν τίς τε φίλον ποιήσετ' ἀκοίτην.
OD.5,121	ὣς μὲν ὅτ' Ὠρίων' ἕλετο ῥοδοδάκτυλος Ἠώς,
OD.5,122	τόφρα οἱ ἠγάασθε θεοὶ ῥεῖα ζώοντες,
OD.5,123	ἕως μιν ἐν Ὀρτυγίῃ χρυσόθρονος Ἄρτεμις ἁγνὴ
OD.5,124	οἷσ' ἀγανοῖσι βέλεσσιν ἐποιχομένη κατέπεφνεν.
OD.5,125	ὣς δ' ὁπότ' Ἰασίωνι ἐϋπλόκαμος Δημήτηρ,
OD.5,126	ᾧ θυμῷ εἴξασα, μίγη φιλότητι καὶ εὐνῇ
OD.5,127	νειῷ ἔνι τριπόλῳ: οὐδὲ δὴν ἦεν ἄπυστος
OD.5,128	Ζεύς, ὅς μιν κατέπεφνε βαλὼν ἀργῆτι κεραυνῷ.
OD.5,129	ὣς δ' αὖ νῦν μοι ἄγασθε, θεοί, βροτὸν ἄνδρα παρεῖναι.
OD.5,130	τὸν μὲν ἐγὼν ἐσάωσα περὶ τρόπιος βεβαῶτα
OD.5,131	οἶον, ἐπεί οἱ νῆα θοὴν ἀργῆτι κεραυνῷ
OD.5,132	Ζεὺς ἐλάσας ἐκέασσε μέσῳ ἐνὶ οἴνοπι πόντῳ.
OD.5,133	ἔνθ' ἄλλοι μὲν πάντες ἀπέφθιθεν ἐσθλοὶ ἑταῖροι,
OD.5,134	τὸν δ' ἄρα δεῦρ' ἄνεμός τε φέρων καὶ κῦμα πέλασσε.
OD.5,135	τὸν μὲν ἐγὼ φίλεόν τε καὶ ἔτρεφον ἠδὲ ἔφασκον
OD.5,136	θήσειν ἀθάνατον καὶ ἀγήραον ἤματα πάντα.
OD.5,137	ἀλλ' ἐπεὶ οὔ πως ἔστι Διὸς νόον αἰγιόχοιο
OD.5,138	οὔτε παρεξελθεῖν ἄλλον θεὸν οὔθ' ἁλιῶσαι,
OD.5,139	ἐρρέτω, εἴ μιν κεῖνος ἐποτρύνει καὶ ἀνώγει,
OD.5,140	πόντον ἐπ' ἀτρύγετον. πέμψω δέ μιν οὔ πῃ ἐγώ γε:
OD.5,141	οὐ γάρ μοι πάρα νῆες ἐπήρετμοι καὶ ἑταῖροι,
OD.5,142	οἵ κέν μιν πέμποιεν ἐπ' εὐρέα νῶτα θαλάσσης.
OD.5,143	αὐτάρ οἱ πρόφρων ὑποθήσομαι οὐδ' ἐπικεύσω,
OD.5,144	ὥς κε μάλ' ἀσκηθὴς ἣν πατρίδα γαῖαν ἵκηται."
OD.5,145	τὴν δ' αὖτε προσέειπε διάκτορος Ἀργεϊφόντης:
OD.5,146	"οὕτω νῦν ἀπόπεμπε, Διὸς δ' ἐποπίζεο μῆνιν,
OD.5,147	μή πώς τοι μετόπισθε κοτεσσάμενος χαλεπήνῃ."
OD.5,148	ὣς ἄρα φωνήσας ἀπέβη κρατὺς Ἀργεϊφόντης:
OD.5,149	ἡ δ' ἐπ' Ὀδυσσῆα μεγαλήτορα πότνια νύμφη
OD.5,150	ἤϊ', ἐπεὶ δὴ Ζηνὸς ἐπέκλυεν ἀγγελιάων.
OD.5,151	τὸν δ' ἄρ' ἐπ' ἀκτῆς εὗρε καθήμενον: οὐδέ ποτ' ὄσσε
OD.5,152	δακρυόφιν τέρσοντο, κατείβετο δὲ γλυκὺς αἰὼν
OD.5,153	νόστον ὀδυρομένῳ, ἐπεὶ οὐκέτι ἥνδανε νύμφη.
OD.5,154	ἀλλ' ἦ τοι νύκτας μὲν ἰαύεσκεν καὶ ἀνάγκῃ
OD.5,155	ἐν σπέεσι γλαφυροῖσι παρ' οὐκ ἐθέλων ἐθελούσῃ:
OD.5,156	ἤματα δ' ἂμ πέτρῃσι καὶ ἠϊόνεσσι καθίζων
OD.5,157	„δάκρυσι καὶ στοναχῇσι καὶ ἄλγεσι θυμὸν ἐρέχθων“
OD.5,158	πόντον ἐπ' ἀτρύγετον δερκέσκετο δάκρυα λείβων.
OD.5,159	ἀγχοῦ δ' ἱσταμένη προσεφώνεε δῖα θεάων:
OD.5,160	"κάμμορε, μή μοι ἔτ' ἐνθάδ' ὀδύρεο, μηδέ τοι αἰὼν
OD.5,161	φθινέτω: ἤδη γάρ σε μάλα πρόφρασσ' ἀποπέμψω.
OD.5,162	ἀλλ' ἄγε δούρατα μακρὰ ταμὼν ἁρμόζεο χαλκῷ
OD.5,163	εὐρεῖαν σχεδίην: ἀτὰρ ἴκρια πῆξαι ἐπ' αὐτῆς
OD.5,164	ὑψοῦ, ὥς σε φέρῃσιν ἐπ' ἠεροειδέα πόντον.
OD.5,165	αὐτὰρ ἐγὼ σῖτον καὶ ὕδωρ καὶ οἶνον ἐρυθρὸν
OD.5,166	ἐνθήσω μενοεικέ', ἅ κέν τοι λιμὸν ἐρύκοι,
OD.5,167	εἵματά τ' ἀμφιέσω: πέμψω δέ τοι οὖρον ὄπισθεν,
OD.5,168	ὥς κε μάλ' ἀσκηθὴς σὴν πατρίδα γαῖαν ἵκηαι,
OD.5,169	αἴ κε θεοί γ' ἐθέλωσι, τοὶ οὐρανὸν εὐρὺν ἔχουσιν,
OD.5,170	οἵ μευ φέρτεροί εἰσι νοῆσαί τε κρῆναί τε."
OD.5,171	ὣς φάτο, ῥίγησεν δὲ πολύτλας δῖος Ὀδυσσεύς,
OD.5,172	καί μιν φωνήσας ἔπεα πτερόεντα προσηύδα:
OD.5,173	"ἄλλο τι δὴ σύ, θεά, τόδε μήδεαι οὐδέ τι πομπήν,
OD.5,174	ἥ με κέλεαι σχεδίῃ περάαν μέγα λαῖτμα θαλάσσης,
OD.5,175	δεινόν τ' ἀργαλέον τε: τὸ δ' οὐδ' ἐπὶ νῆες ἐῖσαι
OD.5,176	ὠκύποροι περόωσιν, ἀγαλλόμεναι Διὸς οὔρῳ.
OD.5,177	οὐδ' ἂν ἐγώ γ' ἀέκητι σέθεν σχεδίης ἐπιβαίην,
OD.5,178	εἰ μή μοι τλαίης γε, θεά, μέγαν ὅρκον ὀμόσσαι
OD.5,179	μή τί μοι αὐτῷ πῆμα κακὸν βουλευσέμεν ἄλλο."
OD.5,180	ὣς φάτο, μείδησεν δὲ Καλυψώ, δῖα θεάων,
OD.5,181	χειρί τέ μιν κατέρεξεν ἔπος τ' ἔφατ' ἔκ τ' ὀνόμαζεν:
OD.5,182	"ἦ δὴ ἀλιτρός γ' ἐσσὶ καὶ οὐκ ἀποφώλια εἰδώς,
OD.5,183	οἷον δὴ τὸν μῦθον ἐπεφράσθης ἀγορεῦσαι.
OD.5,184	ἴστω νῦν τόδε γαῖα καὶ οὐρανὸς εὐρὺς ὕπερθε
OD.5,185	καὶ τὸ κατειβόμενον Στυγὸς ὕδωρ, ὅς τε μέγιστος
OD.5,186	ὅρκος δεινότατός τε πέλει μακάρεσσι θεοῖσι,
OD.5,187	μή τί τοι αὐτῷ πῆμα κακὸν βουλευσέμεν ἄλλο.
OD.5,188	ἀλλὰ τὰ μὲν νοέω καὶ φράσσομαι, ἅσσ' ἂν ἐμοί περ
OD.5,189	αὐτῇ μηδοίμην, ὅτε με χρειὼ τόσον ἵκοι:
OD.5,190	καὶ γὰρ ἐμοὶ νόος ἐστὶν ἐναίσιμος, οὐδέ μοι αὐτῇ
OD.5,191	θυμὸς ἐνὶ στήθεσσι σιδήρεος, ἀλλ' ἐλεήμων."
OD.5,192	ὣς ἄρα φωνήσασ' ἡγήσατο δῖα θεάων
OD.5,193	καρπαλίμως: ὁ δ' ἔπειτα μετ' ἴχνια βαῖνε θεοῖο.
OD.5,194	ἷξον δὲ σπεῖος γλαφυρὸν θεὸς ἠδὲ καὶ ἀνήρ:
OD.5,195	καί ῥ' ὁ μὲν ἔνθα καθέζετ' ἐπὶ θρόνου, ἔνθεν ἀνέστη
OD.5,196	Ἑρμείας, νύμφη δ' ἐτίθει πάρα πᾶσαν ἐδωδήν,
OD.5,197	ἔσθειν καὶ πίνειν, οἷα βροτοὶ ἄνδρες ἔδουσιν:
OD.5,198	αὐτὴ δ' ἀντίον ἷζεν Ὀδυσσῆος θείοιο,
OD.5,199	τῇ δὲ παρ' ἀμβροσίην δμῳαὶ καὶ νέκταρ ἔθηκαν.
OD.5,200	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
OD.5,201	αὐτὰρ ἐπεὶ τάρπησαν ἐδητύος ἠδὲ ποτῆτος,
OD.5,202	τοῖσ' ἄρα μύθων ἦρχε Καλυψώ, δῖα θεάων:
OD.5,203	"διογενὲς Λαερτιάδη, πολυμήχαν' Ὀδυσσεῦ,
OD.5,204	οὕτω δὴ οἶκόνδε φίλην ἐς πατρίδα γαῖαν
OD.5,205	αὐτίκα νῦν ἐθέλεις ἰέναι; σὺ δὲ χαῖρε καὶ ἔμπης.
OD.5,206	εἴ γε μὲν εἰδείης σῇσι φρεσίν, ὅσσα τοι αἶσα
OD.5,207	κήδε' ἀναπλῆσαι, πρὶν πατρίδα γαῖαν ἱκέσθαι,
OD.5,208	ἐνθάδε κ' αὖθι μένων σὺν ἐμοὶ τόδε δῶμα φυλάσσοις
OD.5,209	ἀθάνατός τ' εἴης, ἱμειρόμενός περ ἰδέσθαι
OD.5,210	σὴν ἄλοχον, τῆς τ' αἰὲν ἐέλδεαι ἤματα πάντα.
OD.5,211	οὐ μέν θην κείνης γε χερείων εὔχομαι εἶναι,
OD.5,212	οὐ δέμας οὐδὲ φυήν, ἐπεὶ οὔ πως οὐδὲ ἔοικε
OD.5,213	θνητὰς ἀθανάτῃσι δέμας καὶ εἶδος ἐρίζειν."
OD.5,214	τὴν δ' ἀπαμειβόμενος προσέφη πολύμητις Ὀδυσσεύς:
OD.5,215	"πότνα θεά, μή μοι τόδε χώεο: οἶδα καὶ αὐτὸς
OD.5,216	πάντα μάλ', οὕνεκα σεῖο περίφρων Πηνελόπεια
OD.5,217	εἶδος ἀκιδνοτέρη μέγεθός τ' εἰσάντα ἰδέσθαι:
OD.5,218	ἡ μὲν γὰρ βροτός ἐστι, σὺ δ' ἀθάνατος καὶ ἀγήρως.
OD.5,219	ἀλλὰ καὶ ὧς ἐθέλω καὶ ἐέλδομαι ἤματα πάντα
OD.5,220	οἴκαδέ τ' ἐλθέμεναι καὶ νόστιμον ἦμαρ ἰδέσθαι.
OD.5,221	εἰ δ' αὖ τις ῥαίῃσι θεῶν ἐνὶ οἴνοπι πόντῳ,
OD.5,222	τλήσομαι ἐν στήθεσσιν ἔχων ταλαπενθέα θυμόν:
OD.5,223	ἤδη γὰρ μάλα πολλὰ πάθον καὶ πολλὰ μόγησα
OD.5,224	κύμασι καὶ πολέμῳ: μετὰ καὶ τόδε τοῖσι γενέσθω."
OD.5,225	ὣς ἔφατ', ἠέλιος δ' ἄρ' ἔδυ καὶ ἐπὶ κνέφας ἦλθεν:
OD.5,226	ἐλθόντες δ' ἄρα τώ γε μυχῷ σπείους γλαφυροῖο
OD.5,227	τερπέσθην φιλότητι, παρ' ἀλλήλοισι μένοντες.
OD.5,228	ἦμος δ' ἠριγένεια φάνη ῥοδοδάκτυλος Ἠώς,
OD.5,229	αὐτίχ' ὁ μὲν χλαῖνάν τε χιτῶνά τε ἕννυτ' Ὀδυσσεύς,
OD.5,230	αὐτὴ δ' ἀργύφεον φᾶρος μέγα ἕννυτο νύμφη,
OD.5,231	λεπτὸν καὶ χαρίεν, περὶ δὲ ζώνην βάλετ' ἰξυῖ
OD.5,232	καλὴν χρυσείην, κεφαλῇ δ' ἐφύπερθε καλύπτρην.
OD.5,233	καὶ τότ' Ὀδυσσῆϊ μεγαλήτορι μήδετο πομπήν:
OD.5,234	δῶκε μέν οἱ πέλεκυν μέγαν, ἄρμενον ἐν παλάμῃσι,
OD.5,235	χάλκεον, ἀμφοτέρωθεν ἀκαχμένον: αὐτὰρ ἐν αὐτῷ
OD.5,236	στειλειὸν περικαλλὲς ἐλάϊνον, εὖ ἐναρηρός:
OD.5,237	δῶκε δ' ἔπειτα σκέπαρνον ἐΰξοον: ἦρχε δ' ὁδοῖο
OD.5,238	νήσου ἐπ' ἐσχατιήν, ὅθι δένδρεα μακρὰ πεφύκει,
OD.5,239	κλήθρη τ' αἴγειρός τ', ἐλάτη τ' ἦν οὐρανομήκης,
OD.5,240	αὖα πάλαι, περίκηλα, τά οἱ πλώοιεν ἐλαφρῶς.
OD.5,241	αὐτὰρ ἐπεὶ δὴ δεῖξ' ὅθι δένδρεα μακρὰ πεφύκει,
OD.5,242	ἡ μὲν ἔβη πρὸς δῶμα Καλυψώ, δῖα θεάων,
OD.5,243	αὐτὰρ ὁ τάμνετο δοῦρα: θοῶς δέ οἱ ἤνυτο ἔργον.
OD.5,244	εἴκοσι δ' ἔκβαλε πάντα, πελέκκησεν δ' ἄρα χαλκῷ,
OD.5,245	ξέσσε δ' ἐπισταμένως καὶ ἐπὶ στάθμην ἴθυνε.
OD.5,246	τόφρα δ' ἔνεικε τέρετρα Καλυψώ, δῖα θεάων:
OD.5,247	τέτρηνεν δ' ἄρα πάντα καὶ ἥρμοσεν ἀλλήλοισι,
OD.5,248	γόμφοισιν δ' ἄρα τήν γε καὶ ἁρμονίῃσιν ἄρασσεν.
OD.5,249	ὅσσον τίς τ' ἔδαφος νηὸς τορνώσεται ἀνὴρ
OD.5,250	φορτίδος εὐρείης, εὖ εἰδὼς τεκτοσυνάων,
OD.5,251	τόσσον ἐπ' εὐρεῖαν σχεδίην ποιήσατ' Ὀδυσσεύς.
OD.5,252	ἴκρια δὲ στήσας, ἀραρὼν θαμέσι σταμίνεσσι,
OD.5,253	ποίει: ἀτὰρ μακρῇσιν ἐπηγκενίδεσσι τελεύτα.
OD.5,254	ἐν δ' ἱστὸν ποίει καὶ ἐπίκριον ἄρμενον αὐτῷ:
OD.5,255	πρὸς δ' ἄρα πηδάλιον ποιήσατο, ὄφρ' ἰθύνοι.
OD.5,256	φράξε δέ μιν ῥίπεσσι διαμπερὲς οἰσυΐνῃσι,
OD.5,257	κύματος εἶλαρ ἔμεν: πολλὴν δ' ἐπεχεύατο ὕλην.
OD.5,258	τόφρα δὲ φάρε' ἔνεικε Καλυψώ, δῖα θεάων,
OD.5,259	ἱστία ποιήσασθαι: ὁ δ' εὖ τεχνήσατο καὶ τά.
OD.5,260	ἐν δ' ὑπέρας τε κάλους τε πόδας τ' ἐνέδησεν ἐν αὐτῇ,
OD.5,261	μοχλοῖσιν δ' ἄρα τήν γε κατείρυσεν εἰς ἅλα δῖαν.
OD.5,262	τέτρατον ἦμαρ ἔην, καὶ τῷ τετέλεστο ἅπαντα:
OD.5,263	τῷ δ' ἄρα πέμπτῳ πέμπ' ἀπὸ νήσου δῖα Καλυψώ,
OD.5,264	εἵματά τ' ἀμφιέσασα θυώδεα καὶ λούσασα.
OD.5,265	ἐν δέ οἱ ἀσκὸν ἔθηκε θεὰ μέλανος οἴνοιο
OD.5,266	τὸν ἕτερον, ἕτερον δ' ὕδατος μέγαν, ἐν δὲ καὶ ᾖα
OD.5,267	κωρύκῳ, ἐν δέ οἱ ὄψα τίθει μενοεικέα πολλά:
OD.5,268	οὖρον δὲ προέηκεν ἀπήμονά τε λιαρόν τε.
OD.5,269	γηθόσυνος δ' οὔρῳ πέτασ' ἱστία δῖος Ὀδυσσεύς.
OD.5,270	αὐτὰρ ὁ πηδαλίῳ ἰθύνετο τεχνηέντως
OD.5,271	ἥμενος: οὐδέ οἱ ὕπνος ἐπὶ βλεφάροισιν ἔπιπτε
OD.5,272	Πληϊάδας τ' ἐσορῶντι καὶ ὀψὲ δύοντα Βοώτην
OD.5,273	Ἄρκτον θ', ἣν καὶ ἄμαξαν ἐπίκλησιν καλέουσιν,
OD.5,274	ἥ τ' αὐτοῦ στρέφεται καί τ' Ὠρίωνα δοκεύει,
OD.5,275	οἴη δ' ἄμμορός ἐστι λοετρῶν Ὠκεανοῖο:
OD.5,276	τὴν γὰρ δή μιν ἄνωγε Καλυψώ, δῖα θεάων,
OD.5,277	ποντοπορευέμεναι ἐπ' ἀριστερὰ χειρὸς ἔχοντα.
OD.5,278	ἑπτὰ δὲ καὶ δέκα μὲν πλέεν ἤματα ποντοπορεύων,
OD.5,279	ὀκτωκαιδεκάτῃ δ' ἐφάνη ὄρεα σκιόεντα
OD.5,280	γαίης Φαιήκων, ὅθι τ' ἄγχιστον πέλεν αὐτῷ:
OD.5,281	εἴσατο δ' ὡς ὅτε ῥινὸν ἐν ἠεροειδέϊ πόντῳ.
OD.5,282	τὸν δ' ἐξ Αἰθιόπων ἀνιὼν κρείων ἐνοσίχθων
OD.5,283	τηλόθεν ἐκ Σολύμων ὀρέων ἴδεν: εἴσατο γάρ οἱ
OD.5,284	πόντον ἐπιπλείων. ὁ δ' ἐχώσατο κηρόθι μᾶλλον,
OD.5,285	κινήσας δὲ κάρη προτὶ ὃν μυθήσατο θυμόν:
OD.5,286	"ὢ πόποι, ἦ μάλα δὴ μετεβούλευσαν θεοὶ ἄλλως
OD.5,287	ἀμφ' Ὀδυσῆϊ ἐμεῖο μετ' Αἰθιόπεσσιν ἐόντος:
OD.5,288	καὶ δὴ Φαιήκων γαίης σχεδόν, ἔνθα οἱ αἶσα
OD.5,289	ἐκφυγέειν μέγα πεῖραρ ὀϊζύος, ἥ μιν ἱκάνει.
OD.5,290	ἀλλ' ἔτι μέν μίν φημι ἅδην ἐλάαν κακότητος."
OD.5,291	ὣς εἰπὼν σύναγεν νεφέλας, ἐτάραξε δὲ πόντον
OD.5,292	χερσὶ τρίαιναν ἑλών: πάσας δ' ὀρόθυνεν ἀέλλας
OD.5,293	παντοίων ἀνέμων, σὺν δὲ νεφέεσσι κάλυψε
OD.5,294	γαῖαν ὁμοῦ καὶ πόντον: ὀρώρει δ' οὐρανόθεν νύξ.
OD.5,295	σὺν δ' εὖρός τε νότος τ' ἔπεσον ζέφυρός τε δυσαὴς
OD.5,296	καὶ βορέης αἰθρηγενέτης, μέγα κῦμα κυλίνδων.
OD.5,297	καὶ τότ' Ὀδυσσῆος λύτο γούνατα καὶ φίλον ἦτορ,
OD.5,298	ὀχθήσας δ' ἄρα εἶπε πρὸς ὃν μεγαλήτορα θυμόν:
OD.5,299	"ὤ μοι ἐγὼ δειλός, τί νύ μοι μήκιστα γένηται;
OD.5,300	δείδω μὴ δὴ πάντα θεὰ νημερτέα εἶπεν,
OD.5,301	ἥ μ' ἔφατ' ἐν πόντῳ, πρὶν πατρίδα γαῖαν ἱκέσθαι,
OD.5,302	ἄλγε' ἀναπλήσειν: τὰ δὲ δὴ νῦν πάντα τελεῖται.
OD.5,303	οἵοισιν νεφέεσσι περιστέφει οὐρανὸν εὐρὺν
OD.5,304	Ζεύς, ἐτάραξε δὲ πόντον, ἐπισπέρχουσι δ' ἄελλαι
OD.5,305	παντοίων ἀνέμων: νῦν μοι σῶς αἰπὺς ὄλεθρος.
OD.5,306	τρὶς μάκαρες Δαναοὶ καὶ τετράκις, οἳ τότ' ὄλοντο
OD.5,307	Τροίῃ ἐν εὐρείῃ, χάριν Ἀτρεΐδῃσι φέροντες.
OD.5,308	ὡς δὴ ἐγώ γ' ὄφελον θανέειν καὶ πότμον ἐπισπεῖν
OD.5,309	ἤματι τῷ ὅτε μοι πλεῖστοι χαλκήρεα δοῦρα
OD.5,310	Τρῶες ἐπέρριψαν περὶ Πηλεΐωνι θανόντι.
OD.5,311	τῶ κ' ἔλαχον κτερέων, καί μευ κλέος ἦγον Ἀχαιοί:
OD.5,312	νῦν δέ με λευγαλέῳ θανάτῳ εἵμαρτο ἁλῶναι."
OD.5,313	ὣς ἄρα μιν εἰπόντ' ἔλασεν μέγα κῦμα κατ' ἄκρης,
OD.5,314	δεινὸν ἐπεσσύμενον, περὶ δὲ σχεδίην ἐλέλιξε.
OD.5,315	τῆλε δ' ἀπὸ σχεδίης αὐτὸς πέσε, πηδάλιον δὲ
OD.5,316	ἐκ χειρῶν προέηκε: μέσον δέ οἱ ἱστὸν ἔαξε
OD.5,317	δεινὴ μισγομένων ἀνέμων ἐλθοῦσα θύελλα:
OD.5,318	τηλοῦ δὲ σπεῖρον καὶ ἐπίκριον ἔμπεσε πόντῳ.
OD.5,319	τὸν δ' ἄρ' ὑπόβρυχα θῆκε πολὺν χρόνον, οὐδὲ δυνάσθη
OD.5,320	αἶψα μάλ' ἀνσχεθέειν μεγάλου ὑπὸ κύματος ὁρμῆς:
OD.5,321	εἵματα γάρ ἑ βάρυνε, τά οἱ πόρε δῖα Καλυψώ.
OD.5,322	ὀψὲ δὲ δή ῥ' ἀνέδυ, στόματος δ' ἐξέπτυσεν ἅλμην
OD.5,323	πικρήν, ἥ οἱ πολλὴ ἀπὸ κρατὸς κελάρυζεν.
OD.5,324	ἀλλ' οὐδ' ὧς σχεδίης ἐπελήθετο, τειρόμενός περ,
OD.5,325	ἀλλὰ μεθορμηθεὶς ἐνὶ κύμασιν ἐλλάβετ' αὐτῆς,
OD.5,326	ἐν μέσσῃ δὲ καθῖζε τέλος θανάτου ἀλεείνων.
OD.5,327	τὴν δ' ἐφόρει μέγα κῦμα κατὰ ῥόον ἔνθα καὶ ἔνθα.
OD.5,328	ὡς δ' ὅτ' ὀπωρινὸς βορέης φορέῃσιν ἀκάνθας
OD.5,329	ἂμ πεδίον, πυκιναὶ δὲ πρὸς ἀλλήλῃσιν ἔχονται.
OD.5,330	ὣς τὴν ἂμ πέλαγος ἄνεμοι φέρον ἔνθα καὶ ἔνθα:
OD.5,331	ἄλλοτε μέν τε νότος βορέῃ προβάλεσκε φέρεσθαι,
OD.5,332	ἄλλοτε δ' αὖτ' εὖρος ζεφύρῳ εἴξασκε διώκειν.
OD.5,333	τὸν δὲ ἴδεν Κάδμου θυγάτηρ, καλλίσφυρος Ἰνώ,
OD.5,334	Λευκοθέη, ἣ πρὶν μὲν ἔην βροτὸς αὐδήεσσα,
OD.5,335	νῦν δ' ἁλὸς ἐν πελάγεσσι θεῶν ἐξέμμορε τιμῆς.
OD.5,336	ἥ ῥ' Ὀδυσῆ' ἐλέησεν ἀλώμενον, ἄλγε' ἔχοντα:
OD.5,337	„αἰθυίῃ δ' εἰκυῖα ποτῇ ἀνεδύσετο λίμνης,“
OD.5,338	ἷζε δ' ἐπὶ σχεδίης καί μιν πρὸς μῦθον ἔειπε:
OD.5,339	"κάμμορε, τίπτε τοι ὧδε Ποσειδάων ἐνοσίχθων
OD.5,340	ὠδύσατ' ἐκπάγλως, ὅτι τοι κακὰ πολλὰ φυτεύει;
OD.5,341	οὐ μὲν δή σε καταφθείσει, μάλα περ μενεαίνων.
OD.5,342	ἀλλὰ μάλ' ὧδ' ἕρξαι, δοκέεις δέ μοι οὐκ ἀπινύσσειν:
OD.5,343	εἵματα ταῦτ' ἀποδὺς σχεδίην ἀνέμοισι φέρεσθαι
OD.5,344	κάλλιπ', ἀτὰρ χείρεσσι νέων ἐπιμαίεο νόστου
OD.5,345	γαίης Φαιήκων, ὅθι τοι μοῖρ' ἐστὶν ἀλύξαι.
OD.5,346	τῆ δέ, τόδε κρήδεμνον ὑπὸ στέρνοιο τανύσσαι
OD.5,347	ἄμβροτον: οὐδέ τί τοι παθέειν δέος οὐδ' ἀπολέσθαι.
OD.5,348	αὐτὰρ ἐπὴν χείρεσσιν ἐφάψεαι ἠπείροιο,
OD.5,349	ἂψ ἀπολυσάμενος βαλέειν εἰς οἴνοπα πόντον
OD.5,350	πολλὸν ἀπ' ἠπείρου, αὐτὸς δ' ἀπονόσφι τραπέσθαι."
OD.5,351	ὣς ἄρα φωνήσασα θεὰ κρήδεμνον ἔδωκεν,
OD.5,352	αὐτὴ δ' ἂψ ἐς πόντον ἐδύσετο κυμαίνοντα
OD.5,353	αἰθυίῃ εἰκυῖα: μέλαν δέ ἑ κῦμ' ἐκάλυψεν.
OD.5,354	αὐτὰρ ὁ μερμήριξε πολύτλας δῖος Ὀδυσσεύς,
OD.5,355	ὀχθήσας δ' ἄρα εἶπε πρὸς ὃν μεγαλήτορα θυμόν:
OD.5,356	"ὤ μοι ἐγώ, μή τίς μοι ὑφαίνῃσιν δόλον αὖτε
OD.5,357	ἀθανάτων, ὅ τέ με σχεδίης ἀποβῆναι ἀνώγει.
OD.5,358	ἀλλὰ μάλ' οὔ πω πείσομ', ἐπεὶ ἑκὰς ὀφθαλμοῖσι
OD.5,359	γαῖαν ἐγὼν ἰδόμην, ὅθι μοι φάτο φύξιμον εἶναι.
OD.5,360	ἀλλὰ μάλ' ὧδ' ἕρξω, δοκέει δέ μοι εἶναι ἄριστον:
OD.5,361	ὄφρ' ἂν μέν κεν δούρατ' ἐν ἁρμονίῃσιν ἀρήρῃ,
OD.5,362	τόφρ' αὐτοῦ μενέω καὶ τλήσομαι ἄλγεα πάσχων:
OD.5,363	αὐτὰρ ἐπὴν δή μοι σχεδίην διὰ κῦμα τινάξῃ,
OD.5,364	νήξομ', ἐπεὶ οὐ μέν τι πάρα προνοῆσαι ἄμεινον."
OD.5,365	εἷος ὁ ταῦθ' ὥρμαινε κατὰ φρένα καὶ κατὰ θυμόν,
OD.5,366	ὦρσε δ' ἐπὶ μέγα κῦμα Ποσειδάων ἐνοσίχθων,
OD.5,367	δεινόν τ' ἀργαλέον τε, κατηρεφές, ἤλασε δ' αὐτόν.
OD.5,368	ὡς δ' ἄνεμος ζαὴς ᾔων θημῶνα τινάξῃ
OD.5,369	καρφαλέων, τὰ μὲν ἄρ τε διεσκέδασ' ἄλλυδις ἄλλῃ,
OD.5,370	ὣς τῆς δούρατα μακρὰ διεσκέδασ'. αὐτὰρ Ὀδυσσεὺς
OD.5,371	ἀμφ' ἑνὶ δούρατι βαῖνε, κέληθ' ὡς ἵππον ἐλαύνων,
OD.5,372	εἵματα δ' ἐξαπέδυνε, τά οἱ πόρε δῖα Καλυψώ.
OD.5,373	αὐτίκα δὲ κρήδεμνον ὑπὸ στέρνοιο τάνυσσεν,
OD.5,374	αὐτὸς δὲ πρηνὴς ἁλὶ κάππεσε, χεῖρε πετάσσας,
OD.5,375	νηχέμεναι μεμαώς. ἴδε δὲ κρείων ἐνοσίχθων,
OD.5,376	κινήσας δὲ κάρη προτὶ ὃν μυθήσατο θυμόν:
OD.5,377	"οὕτω νῦν κακὰ πολλὰ παθὼν ἀλόω κατὰ πόντον,
OD.5,378	εἰς ὅ κεν ἀνθρώποισι διοτρεφέεσσι μιγήῃς.
OD.5,379	ἀλλ' οὐδ' ὧς σε ἔολπα ὀνόσσεσθαι κακότητος."
OD.5,380	ὥς ἄρα φωνήσας ἵμασεν καλλίτριχας ἵππους,
OD.5,381	ἵκετο δ' εἰς Αἰγάς, ὅθι οἱ κλυτὰ δώματ' ἔασιν.
OD.5,382	αὐτὰρ Ἀθηναίη, κούρη Διός, ἄλλ' ἐνόησεν:
OD.5,383	ἦ τοι τῶν ἄλλων ἀνέμων κατέδησε κελεύθους,
OD.5,384	παύσασθαι δ' ἐκέλευσε καὶ εὐνηθῆναι ἅπαντας:
OD.5,385	ὦρσε δ' ἐπὶ κραιπνὸν βορέην, πρὸ δὲ κύματ' ἔαξεν,
OD.5,386	εἷος ὃ Φαιήκεσσι φιληρέτμοισι μιγείη
OD.5,387	διογενὴς Ὀδυσεύς, θάνατον καὶ κῆρας ἀλύξας.
OD.5,388	ἔνθα δύω νύκτας δύο τ' ἤματα κύματι πηγῷ
OD.5,389	πλάζετο, πολλὰ δέ οἱ κραδίη προτιόσσετ' ὄλεθρον.
OD.5,390	ἀλλ' ὅτε δὴ τρίτον ἦμαρ ἐϋπλόκαμος τέλεσ' Ἠώς,
OD.5,391	καὶ τότ' ἔπειτ' ἄνεμος μὲν ἐπαύσατο ἠδὲ γαλήνη
OD.5,392	ἔπλετο νηνεμίη: ὁ δ' ἄρα σχεδὸν εἴσιδε γαῖαν
OD.5,393	ὀξὺ μάλα προϊδών, μεγάλου ὑπὸ κύματος ἀρθείς.
OD.5,394	ὡς δ' ὅτ' ἂν ἀσπάσιος βίοτος παίδεσσι φανήῃ
OD.5,395	πατρός, ὃς ἐν νούσῳ κεῖται κρατέρ' ἄλγεα πάσχων,
OD.5,396	δηρὸν τηκόμενος, στυγερὸς δέ οἱ ἔχραε δαίμων,
OD.5,397	ἀσπάσιον δ' ἄρα τόν γε θεοὶ κακότητος ἔλυσαν,
OD.5,398	ὣς Ὀδυσῆ' ἀσπαστὸν ἐείσατο γαῖα καὶ ὕλη,
OD.5,399	νῆχε δ' ἐπειγόμενος ποσὶν ἠπείρου ἐπιβῆναι.
OD.5,400	ἀλλ' ὅτε τόσσον ἀπῆν, ὅσσον τε γέγωνε βοήσας,
OD.5,401	καὶ δὴ δοῦπον ἄκουσε ποτὶ σπιλάδεσσι θαλάσσης: --
OD.5,402	ῥόχθει γὰρ μέγα κῦμα ποτὶ ξερὸν ἠπείροιο
OD.5,403	δεινὸν ἐρευγόμενον, εἴλυτο δὲ πάνθ' ἁλὸς ἄχνῃ:
OD.5,404	οὐ γὰρ ἔσαν λιμένες νηῶν ὀχοί, οὐδ' ἐπιωγαί,
OD.5,405	ἀλλ' ἀκταὶ προβλῆτες ἔσαν σπιλάδες τε πάγοι τε: --
OD.5,406	καὶ τότ' Ὀδυσσῆος λύτο γούνατα καὶ φίλον ἦτορ,
OD.5,407	ὀχθήσας δ' ἄρα εἶπε πρὸς ὃν μεγαλήτορα θυμόν:
OD.5,408	"ὤ μοι, ἐπεὶ δὴ γαῖαν ἀελπέα δῶκεν ἰδέσθαι
OD.5,409	Ζεύς, καὶ δὴ τόδε λαῖτμα διατμήξας ἐπέρησα,
OD.5,410	ἔκβασις οὔ πῃ φαίνεθ' ἁλὸς πολιοῖο θύραζε:
OD.5,411	ἔκτοσθεν μὲν γὰρ πάγοι ὀξέες, ἀμφὶ δὲ κῦμα
OD.5,412	βέβρυχεν ῥόθιον, λισσὴ δ' ἀναδέδρομε πέτρη,
OD.5,413	ἀγχιβαθὴς δὲ θάλασσα, καὶ οὔ πως ἔστι πόδεσσι
OD.5,414	στήμεναι ἀμφοτέροισι καὶ ἐκφυγέειν κακότητα:
OD.5,415	μή πώς μ' ἐκβαίνοντα βάλῃ λίθακι ποτὶ πέτρῃ
OD.5,416	κῦμα μέγ' ἁρπάξαν: μελέη δέ μοι ἔσσεται ὁρμή.
OD.5,417	εἰ δέ κ' ἔτι προτέρω παρανήξομαι, ἤν που ἐφεύρω
OD.5,418	ἠϊόνας τε παραπλῆγας λιμένας τε θαλάσσης,
OD.5,419	δείδω μή μ' ἐξαῦτις ἀναρπάξασα θύελλα
OD.5,420	πόντον ἐπ' ἰχθυόεντα φέρῃ βαρέα στενάχοντα,
OD.5,421	ἠέ τί μοι καὶ κῆτος ἐπισσεύῃ μέγα δαίμων
OD.5,422	ἐξ ἁλός, οἷά τε πολλὰ τρέφει κλυτὸς Ἀμφιτρίτη:
OD.5,423	οἶδα γὰρ ὥς μοι ὀδώδυσται κλυτὸς ἐννοσίγαιος."
OD.5,424	εἷος ὁ ταῦθ' ὥρμαινε κατὰ φρένα καὶ κατὰ θυμόν,
OD.5,425	τόφρα δέ μιν μέγα κῦμα φέρεν τρηχεῖαν ἐπ' ἀκτήν.
OD.5,426	ἔνθα κ' ἀπὸ ῥινοὺς δρύφθη, σὺν δ' ὀστέ' ἀράχθη,
OD.5,427	εἰ μὴ ἐπὶ φρεσὶ θῆκε θεὰ γλαυκῶπις Ἀθήνη:
OD.5,428	ἀμφοτέρῃσι δὲ χερσὶν ἐπεσσύμενος λάβε πέτρης,
OD.5,429	τῆς ἔχετο στενάχων, εἷος μέγα κῦμα παρῆλθε.
OD.5,430	καὶ τὸ μὲν ὣς ὑπάλυξε, παλιρρόθιον δέ μιν αὖτις
OD.5,431	πλῆξεν ἐπεσσύμενον, τηλοῦ δέ μιν ἔμβαλε πόντῳ.
OD.5,432	ὡς δ' ὅτε πουλύποδος θαλάμης ἐξελκομένοιο
OD.5,433	πρὸς κοτυληδονόφιν πυκιναὶ λάϊγγες ἔχονται,
OD.5,434	ὣς τοῦ πρὸς πέτρῃσι θρασειάων ἀπὸ χειρῶν
OD.5,435	ῥινοὶ ἀπέδρυφθεν: τὸν δὲ μέγα κῦμ' ἐκάλυψεν.
OD.5,436	ἔνθα κε δὴ δύστηνος ὑπὲρ μόρον ὤλετ' Ὀδυσσεύς,
OD.5,437	εἰ μὴ ἐπιφροσύνην δῶκε γλαυκῶπις Ἀθήνη:
OD.5,438	κύματος ἐξαναδύς, τά τ' ἐρεύγεται ἤπειρόνδε,
OD.5,439	νῆχε παρέξ, ἐς γαῖαν ὁρώμενος, εἴ που ἐφεύροι
OD.5,440	ἠϊόνας τε παραπλῆγας λιμένας τε θαλάσσης.
OD.5,441	ἀλλ' ὅτε δὴ ποταμοῖο κατὰ στόμα καλλιρόοιο
OD.5,442	ἷξε νέων, τῇ δή οἱ ἐείσατο χῶρος ἄριστος,
OD.5,443	λεῖος πετράων, καὶ ἐπὶ σκέπας ἦν ἀνέμοιο:
OD.5,444	ἔγνω δὲ προρέοντα καὶ εὔξατο ὃν κατὰ θυμόν:
OD.5,445	"κλῦθι, ἄναξ, ὅτις ἐσσί: πολύλλιστον δέ σ' ἱκάνω
OD.5,446	φεύγων ἐκ πόντοιο Ποσειδάωνος ἐνιπάς.
OD.5,447	αἰδοῖος μέν τ' ἐστὶ καὶ ἀθανάτοισι θεοῖσιν,
OD.5,448	ἀνδρῶν ὅς τις ἵκηται ἀλώμενος, ὡς καὶ ἐγὼ νῦν
OD.5,449	σόν τε ῥόον σά τε γούναθ' ἱκάνω πολλὰ μογήσας.
OD.5,450	ἀλλ' ἐλέαιρε, ἄναξ: ἱκέτης δέ τοι εὔχομαι εἶναι."
OD.5,451	ὣς φάθ', ὁ δ' αὐτίκα παῦσεν ἑὸν ῥόον, ἔσχε δὲ κῦμα,
OD.5,452	πρόσθε δέ οἱ ποίησε γαλήνην, τὸν δ' ἐσάωσεν
OD.5,453	ἐς ποταμοῦ προχοάς. ὁ δ' ἄρ' ἄμφω γούνατ' ἔκαμψε
OD.5,454	χεῖράς τε στιβαράς: ἁλὶ γὰρ δέδμητο φίλον κῆρ:
OD.5,455	ᾤδεε δὲ χρόα πάντα, θάλασσα δὲ κήκιε πολλὴ
OD.5,456	ἂν στόμα τε ῥῖνάς θ': ὁ δ' ἄρ' ἄπνευστος καὶ ἄναυδος
OD.5,457	κεῖτ' ὀλιγηπελέων, κάματος δέ μιν αἰνὸς ἵκανεν.
OD.5,458	ἀλλ' ὅτε δή ῥ' ἄμπνυτο καὶ ἐς φρένα θυμὸς ἀγέρθη,
OD.5,459	καὶ τότε δὴ κρήδεμνον ἀπὸ ἕο λῦσε θεοῖο.
OD.5,460	καὶ τὸ μὲν ἐς ποταμὸν ἁλιμυρήεντα μεθῆκεν,
OD.5,461	ἂψ δ' ἔφερεν μέγα κῦμα κατὰ ῥόον, αἶψα δ' ἄρ' Ἰνὼ
OD.5,462	δέξατο χερσὶ φίλῃσιν: ὁ δ' ἐκ ποταμοῖο λιασθεὶς
OD.5,463	σχοίνῳ ὑπεκλίνθη, κύσε δὲ ζείδωρον ἄρουραν.
OD.5,464	ὀχθήσας δ' ἄρα εἶπε πρὸς ὃν μεγαλήτορα θυμόν:
OD.5,465	"ὤ μοι ἐγώ, τί πάθω; τί νύ μοι μήκιστα γένηται;
OD.5,466	εἰ μέν κ' ἐν ποταμῷ δυσκηδέα νύκτα φυλάσσω,
OD.5,467	μή μ' ἄμυδις στίβη τε κακὴ καὶ θῆλυς ἐέρση
OD.5,468	ἐξ ὀλιγηπελίης δαμάσῃ κεκαφηότα θυμόν:
OD.5,469	αὔρη δ' ἐκ ποταμοῦ ψυχρὴ πνέει ἠῶθι πρό.
OD.5,470	εἰ δέ κεν ἐς κλειτὺν ἀναβὰς καὶ δάσκιον ὕλην
OD.5,471	θάμνοισ' ἐν πυκινοῖσι καταδράθω, εἴ με μεθείη
OD.5,472	ῥῖγος καὶ κάματος, γλυκερὸς δέ μοι ὕπνος ἐπέλθοι,
OD.5,473	δείδω μὴ θήρεσσιν ἕλωρ καὶ κύρμα γένωμαι."
OD.5,474	ὣς ἄρα οἱ φρονέοντι δοάσσατο κέρδιον εἶναι:
OD.5,475	βῆ ῥ' ἴμεν εἰς ὕλην: τὴν δὲ σχεδὸν ὕδατος εὗρεν
OD.5,476	ἐν περιφαινομένῳ. δοιοὺς δ' ἄρ' ὑπήλυθε θάμνους
OD.5,477	ἐξ ὁμόθεν πεφυῶτας: ὁ μὲν φυλίης, ὁ δ' ἐλαίης.
OD.5,478	τοὺς μὲν ἄρ' οὔτ' ἀνέμων διάη μένος ὑγρὸν ἀέντων,
OD.5,479	οὔτε ποτ' ἠέλιος φαέθων ἀκτῖσιν ἔβαλλεν,
OD.5,480	οὔτ' ὄμβρος περάασκε διαμπερές: ὣς ἄρα πυκνοὶ
OD.5,481	ἀλλήλοισιν ἔφυν ἐπαμοιβαδίς: οὓς ὑπ' Ὀδυσσεὺς
OD.5,482	δύσετ'. ἄφαρ δ' εὐνὴν ἐπαμήσατο χερσὶ φίλῃσιν
OD.5,483	εὐρεῖαν: φύλλων γὰρ ἔην χύσις ἤλιθα πολλή,
OD.5,484	ὅσσον τ' ἠὲ δύω ἠὲ τρεῖς ἄνδρας ἔρυσθαι
OD.5,485	ὥρῃ χειμερίῃ, εἰ καὶ μάλα περ χαλεπαίνοι.
OD.5,486	τὴν μὲν ἰδὼν γήθησε πολύτλας δῖος Ὀδυσσεύς,
OD.5,487	ἐν δ' ἄρα μέσσῃ λέκτο, χύσιν δ' ἐπεχεύατο φύλλων.
OD.5,488	ὡς δ' ὅτε τις δαλὸν σποδιῇ ἐνέκρυψε μελαίνῃ
OD.5,489	ἀγροῦ ἐπ' ἐσχατιῆς, ᾧ μὴ πάρα γείτονες ἄλλοι,
OD.5,490	σπέρμα πυρὸς σῴζων, ἵνα μή ποθεν ἄλλοθεν αὕοι,
OD.5,491	ὣς Ὀδυσεὺς φύλλοισι καλύψατο. τῷ δ' ἄρ' Ἀθήνη
OD.5,492	ὕπνον ἐπ' ὄμμασι χεῦ', ἵνα μιν παύσειε τάχιστα
OD.5,493	δυσπονέος καμάτοιο, φίλα βλέφαρ' ἀμφικαλύψας.
OD.6,1	Ὣς ὁ μὲν ἔνθα καθεῦδε πολύτλας δῖος Ὀδυσσεὺς
OD.6,2	ὕπνῳ καὶ καμάτῳ ἀρημένος: αὐτὰρ Ἀθήνη
OD.6,3	βῆ ῥ' ἐς Φαιήκων ἀνδρῶν δῆμόν τε πόλιν τε:
OD.6,4	οἳ πρὶν μέν ποτ' ἔναιον ἐν εὐρυχόρῳ Ὑπερείῃ,
OD.6,5	ἀγχοῦ Κυκλώπων ἀνδρῶν ὑπερηνορεόντων,
OD.6,6	οἵ σφεας σινέσκοντο, βίηφι δὲ φέρτεροι ἦσαν.
OD.6,7	ἔνθεν ἀναστήσας ἄγε Ναυσίθοος θεοειδής,
OD.6,8	εἷσεν δὲ Σχερίῃ, ἑκὰς ἀνδρῶν ἀλφηστάων,
OD.6,9	ἀμφὶ δὲ τεῖχος ἔλασσε πόλει καὶ ἐδείματο οἴκους
OD.6,10	καὶ νηοὺς ποίησε θεῶν καὶ ἐδάσσατ' ἀρούρας.
OD.6,11	ἀλλ' ὁ μὲν ἤδη κηρὶ δαμεὶς Ἄϊδόσδε βεβήκει,
OD.6,12	Ἀλκίνοος δὲ τότ' ἦρχε, θεῶν ἄπο μήδεα εἰδώς.
OD.6,13	τοῦ μὲν ἔβη πρὸς δῶμα θεὰ γλαυκῶπις Ἀθήνη,
OD.6,14	νόστον Ὀδυσσῆϊ μεγαλήτορι μητιόωσα.
OD.6,15	βῆ δ' ἴμεν ἐς θάλαμον πολυδαίδαλον, ᾧ ἔνι κούρη
OD.6,16	κοιμᾶτ' ἀθανάτῃσι φυὴν καὶ εἶδος ὁμοίη,
OD.6,17	Ναυσικάα, θυγάτηρ μεγαλήτορος Ἀλκινόοιο,
OD.6,18	πὰρ δὲ δύ' ἀμφίπολοι, Χαρίτων ἄπο κάλλος ἔχουσαι,
OD.6,19	σταθμοῖϊν ἑκάτερθε: θύραι δ' ἐπέκειντο φαειναί.
OD.6,20	ἡ δ' ἀνέμου ὡς πνοιὴ ἐπέσσυτο δέμνια κούρης,
OD.6,21	στῆ δ' ἄρ' ὑπὲρ κεφαλῆς καί μιν πρὸς μῦθον ἔειπεν,
OD.6,22	εἰδομένη κούρῃ ναυσικλειτοῖο Δύμαντος,
OD.6,23	ἥ οἱ ὁμηλικίη μὲν ἔην, κεχάριστο δὲ θυμῷ.
OD.6,24	τῇ μιν ἐεισαμένη προσέφη γλαυκῶπις Ἀθήνη:
OD.6,25	"ναυσικάα, τί νύ σ' ὧδε μεθήμονα γείνατο μήτηρ;
OD.6,26	εἵματα μέν τοι κεῖται ἀκηδέα σιγαλόεντα,
OD.6,27	σοὶ δὲ γάμος σχεδόν ἐστιν, ἵνα χρὴ καλὰ μὲν αὐτὴν
OD.6,28	ἕννυσθαι, τὰ δὲ τοῖσι παρασχεῖν, οἵ κέ σ' ἄγωνται:
OD.6,29	ἐκ γάρ τοι τούτων φάτις ἀνθρώπους ἀναβαίνει
OD.6,30	ἐσθλή, χαίρουσιν δὲ πατὴρ καὶ πότνια μήτηρ.
OD.6,31	ἀλλ' ἴομεν πλυνέουσαι ἅμ' ἠόϊ φαινομένηφι:
OD.6,32	καί τοι ἐγὼ συνέριθος ἅμ' ἕψομαι, ὄφρα τάχιστα
OD.6,33	ἐντύνεαι, ἐπεὶ οὔ τοι ἔτι δὴν παρθένος ἔσσεαι:
OD.6,34	ἤδη γάρ σε μνῶνται ἀριστῆες κατὰ δῆμον
OD.6,35	πάντων Φαιήκων, ὅθι τοι γένος ἐστὶ καὶ αὐτῇ.
OD.6,36	ἀλλ' ἄγ' ἐπότρυνον πατέρα κλυτὸν ἠῶθι πρὸ
OD.6,37	ἡμιόνους καὶ ἄμαξαν ἐφοπλίσαι, ἥ κεν ἄγῃσι
OD.6,38	ζῶστρά τε καὶ πέπλους καὶ ῥήγεα σιγαλόεντα.
OD.6,39	καὶ δὲ σοὶ ὧδ' αὐτῇ πολὺ κάλλιον ἠὲ πόδεσσιν
OD.6,40	ἔρχεσθαι: πολλὸν γὰρ ἄπο πλυνοί εἰσι πόληος."
OD.6,41	ἡ μὲν ἄρ' ὣς εἰποῦσ' ἀπέβη γλαυκῶπις Ἀθήνη
OD.6,42	Οὔλυμπόνδ', ὅθι φασὶ θεῶν ἕδος ἀσφαλὲς αἰεὶ
OD.6,43	ἔμμεναι: οὔτ' ἀνέμοισι τινάσσεται οὔτε ποτ' ὄμβρῳ
OD.6,44	δεύεται οὔτε χιὼν ἐπιπίλναται, ἀλλὰ μάλ' αἴθρη
OD.6,45	πέπταται ἀννέφελος, λευκὴ δ' ἐπιδέδρομεν αἴγλη:
OD.6,46	τῷ ἔνι τέρπονται μάκαρες θεοὶ ἤματα πάντα.
OD.6,47	ἔνθ' ἀπέβη γλαυκῶπις, ἐπεὶ διεπέφραδε κούρῃ.
OD.6,48	αὐτίκα δ' Ἠὼς ἦλθεν ἐΰθρονος, ἥ μιν ἔγειρε
OD.6,49	Ναυσικάαν εὔπεπλον: ἄφαρ δ' ἀπεθαύμασ' ὄνειρον,
OD.6,50	βῆ δ' ἴμεναι διὰ δώμαθ', ἵν' ἀγγείλειε τοκεῦσι,
OD.6,51	πατρὶ φίλῳ καὶ μητρί: κιχήσατο δ' ἔνδον ἐόντας.
OD.6,52	ἡ μὲν ἐπ' ἐσχάρῃ ἧστο σὺν ἀμφιπόλοισι γυναιξίν,
OD.6,53	ἠλάκατα στρωφῶσ' ἁλιπόρφυρα: τῷ δὲ θύραζε
OD.6,54	ἐρχομένῳ ξύμβλητο μετὰ κλειτοὺς βασιλῆας
OD.6,55	ἐς βουλήν, ἵνα μιν κάλεον Φαίηκες ἀγαυοί.
OD.6,56	ἡ δὲ μάλ' ἄγχι στᾶσα φίλον πατέρα προσέειπε:
OD.6,57	"πάππα φίλ', οὐκ ἂν δή μοι ἐφοπλίσσειας ἀπήνην
OD.6,58	ὑψηλὴν εὔκυκλον, ἵνα κλυτὰ εἵματ' ἄγωμαι
OD.6,59	ἐς ποταμὸν πλυνέουσα, τά μοι ῥερυπωμένα κεῖται;
OD.6,60	καὶ δὲ σοὶ αὐτῷ ἔοικε μετὰ πρώτοισιν ἐόντα
OD.6,61	βουλὰς βουλεύειν καθαρὰ χροῒ εἵματ' ἔχοντα.
OD.6,62	πέντε δέ τοι φίλοι υἷες ἐνὶ μεγάροις γεγάασιν,
OD.6,63	οἱ δύ' ὀπυίοντες, τρεῖς δ' ἠΐθεοι θαλέθοντες:
OD.6,64	οἱ δ' αἰεὶ ἐθέλουσι νεόπλυτα εἵματ' ἔχοντες
OD.6,65	ἐς χορὸν ἔρχεσθαι: τὰ δ' ἐμῇ φρενὶ πάντα μέμηλεν."
OD.6,66	ὣς ἔφατ': αἴδετο γὰρ θαλερὸν γάμον ἐξονομῆναι
OD.6,67	πατρὶ φίλῳ: ὁ δὲ πάντα νόει καὶ ἀμείβετο μύθῳ:
OD.6,68	"οὔτε τοι ἡμιόνων φθονέω, τέκος, οὔτε τευ ἄλλου.
OD.6,69	ἔρχευ: ἀτάρ τοι δμῶες ἐφοπλίσσουσιν ἀπήνην
OD.6,70	ὑψηλὴν εὔκυκλον, ὑπερτερίῃ ἀραρυῖαν."
OD.6,71	ὣς εἰπὼν δμώεσσιν ἐκέκλετο, τοὶ δ' ἐπίθοντο.
OD.6,72	οἱ μὲν ἄρ' ἐκτὸς ἄμαξαν ἐΰτροχον ἡμιονείην
OD.6,73	ὅπλεον ἡμιόνους θ' ὕπαγον ζεῦξάν θ' ὑπ' ἀπήνῃ:
OD.6,74	κούρη δ' ἐκ θαλάμοιο φέρεν ἐσθῆτα φαεινήν.
OD.6,75	καὶ τὴν μὲν κατέθηκεν ἐϋξέστῳ ἐπ' ἀπήνῃ:
OD.6,76	μήτηρ δ' ἐν κίστῃ ἐτίθει μενοεικέ' ἐδωδὴν
OD.6,77	παντοίην, ἐν δ' ὄψα τίθει, ἐν δ' οἶνον ἔχευεν
OD.6,78	ἀσκῷ ἐν αἰγείῳ: κούρη δ' ἐπεβήσετ' ἀπήνης.
OD.6,79	δῶκεν δὲ χρυσέῃ ἐν ληκύθῳ ὑγρὸν ἔλαιον,
OD.6,80	εἷος χυτλώσαιτο σὺν ἀμφιπόλοισι γυναιξίν.
OD.6,81	ἡ δ' ἔλαβεν μάστιγα καὶ ἡνία σιγαλόεντα,
OD.6,82	μάστιξεν δ' ἐλάαν: καναχὴ δ' ἦν ἡμιόνοιϊν:
OD.6,83	αἱ δ' ἄμοτον τανύοντο, φέρον δ' ἐσθῆτα καὶ αὐτήν,
OD.6,84	οὐκ οἴην: ἅμα τῇ γε καὶ ἀμφίπολοι κίον ἄλλαι.
OD.6,85	αἱ δ' ὅτε δὴ ποταμοῖο ῥόον περικαλλέ' ἵκοντο,
OD.6,86	ἔνθ' ἦ τοι πλυνοὶ ἦσαν ἐπηετανοί, πολὺ δ' ὕδωρ
OD.6,87	καλὸν ὑπεκπρόρεεν μάλα περ ῥυπόωντα καθῆραι,
OD.6,88	ἔνθ' αἵ γ' ἡμιόνους μὲν ὑπεκπροέλυσαν ἀπήνης.
OD.6,89	καὶ τὰς μὲν σεῦαν ποταμὸν πάρα δινήεντα
OD.6,90	τρώγειν ἄγρωστιν μελιηδέα: ταὶ δ' ἀπ' ἀπήνης
OD.6,91	εἵματα χερσὶν ἕλοντο καὶ ἐσφόρεον μέλαν ὕδωρ,
OD.6,92	στεῖβον δ' ἐν βόθροισι θοῶς, ἔριδα προφέρουσαι.
OD.6,93	αὐτὰρ ἐπεὶ πλῦνάν τε κάθηράν τε ῥύπα πάντα,
OD.6,94	ἑξείης πέτασαν παρὰ θῖν' ἁλός, ἧχι μάλιστα
OD.6,95	λάϊγγας ποτὶ χέρσον ἀποπτύεσκε θάλασσα.
OD.6,96	αἱ δὲ λοεσσάμεναι καὶ χρισάμεναι λίπ' ἐλαίῳ
OD.6,97	δεῖπνον ἔπειθ' εἵλοντο παρ' ὄχθῃσιν ποταμοῖο,
OD.6,98	εἵματα δ' ἠελίοιο μένον τερσήμεναι αὐγῇ.
OD.6,99	αὐτὰρ ἐπεὶ σίτου τάρφθεν δμῳαί τε καὶ αὐτή,
OD.6,100	σφαίρῃ ταὶ δ' ἄρ' ἔπαιζον, ἀπὸ κρήδεμνα βαλοῦσαι,
OD.6,101	τῇσι δὲ Ναυσικάα λευκώλενος ἤρχετο μολπῆς.
OD.6,102	οἵη δ' Ἄρτεμις εἶσι κατ' οὔρεα ἰοχέαιρα,
OD.6,103	ἢ κατὰ Τηΰγετον περιμήκετον ἢ Ἐρύμανθον,
OD.6,104	τερπομένη κάπροισι καὶ ὠκείῃσ' ἐλάφοισι:
OD.6,105	τῇ δέ θ' ἅμα Νύμφαι, κοῦραι Διὸς αἰγιόχοιο,
OD.6,106	ἀγρονόμοι παίζουσι: γέγηθε δέ τε φρένα Λητώ:
OD.6,107	πασάων δ' ὑπὲρ ἥ γε κάρη ἔχει ἠδὲ μέτωπα,
OD.6,108	ῥεῖά τ' ἀριγνώτη πέλεται, καλαὶ δέ τε πᾶσαι:
OD.6,109	ὣς ἥ γ' ἀμφιπόλοισι μετέπρεπε παρθένος ἀδμής.
OD.6,110	ἀλλ' ὅτε δὴ ἄρ' ἔμελλε πάλιν οἶκόνδε νέεσθαι
OD.6,111	ζεύξασ' ἡμιόνους πτύξασά τε εἵματα καλά,
OD.6,112	ἔνθ' αὖτ' ἄλλ' ἐνόησε θεὰ γλαυκῶπις Ἀθήνη,
OD.6,113	ὡς Ὀδυσεὺς ἔγροιτο, ἴδοι τ' εὐώπιδα κούρην,
OD.6,114	ἥ οἱ Φαιήκων ἀνδρῶν πόλιν ἡγήσαιτο.
OD.6,115	σφαῖραν ἔπειτ' ἔρριψε μετ' ἀμφίπολον βασίλεια:
OD.6,116	ἀμφιπόλου μὲν ἅμαρτε, βαθείῃ δ' ἔμβαλε δίνῃ.
OD.6,117	αἱ δ' ἐπὶ μακρὸν ἄϋσαν: ὁ δ' ἔγρετο δῖος Ὀδυσσεύς,
OD.6,118	ἑζόμενος δ' ὥρμαινε κατὰ φρένα καὶ κατὰ θυμόν:
OD.6,119	"ὤ μοι ἐγώ, τέων αὖτε βροτῶν ἐς γαῖαν ἱκάνω;
OD.6,120	ἤ ῥ' οἵ γ' ὑβρισταί τε καὶ ἄγριοι οὐδὲ δίκαιοι,
OD.6,121	ἦε φιλόξεινοι καί σφιν νόος ἐστὶ θεουδής;
OD.6,122	ὥς τέ με κουράων ἀμφήλυθε θῆλυς ἀϋτή,
OD.6,123	Νυμφάων, αἳ ἔχουσ' ὀρέων αἰπεινὰ κάρηνα
OD.6,124	καὶ πηγὰς ποταμῶν καὶ πίσεα ποιήεντα:
OD.6,125	ἦ νύ που ἀνθρώπων εἰμὶ σχεδὸν αὐδηέντων.
OD.6,126	ἀλλ' ἄγ' ἐγὼν αὐτὸς πειρήσομαι ἠδὲ ἴδωμαι."
OD.6,127	ὣς εἰπὼν θάμνων ὑπεδύσετο δῖος Ὀδυσσεύς,
OD.6,128	ἐκ πυκινῆς δ' ὕλης πτόρθον κλάσε χειρὶ παχείῃ
OD.6,129	φύλλων, ὡς ῥύσαιτο περὶ χροῒ μήδεα φωτός.
OD.6,130	βῆ δ' ἴμεν ὥς τε λέων ὀρεσίτροφος, ἀλκὶ πεποιθώς,
OD.6,131	ὅς τ' εἶσ' ὑόμενος καὶ ἀήμενος, ἐν δέ οἱ ὄσσε
OD.6,132	δαίεται: αὐτὰρ ὁ βουσὶ μετέρχεται ἢ ὀΐεσσιν
OD.6,133	ἠὲ μετ' ἀγροτέρας ἐλάφους: κέλεται δέ ἑ γαστὴρ
OD.6,134	μήλων πειρήσοντα καὶ ἐς πυκινὸν δόμον ἐλθεῖν:
OD.6,135	ὣς Ὀδυσεὺς κούρῃσιν ἐϋπλοκάμοισιν ἔμελλε
OD.6,136	μείξεσθαι, γυμνός περ ἐών: χρειὼ γὰρ ἵκανε.
OD.6,137	σμερδαλέος δ' αὐτῇσι φάνη κεκακωμένος ἅλμῃ,
OD.6,138	τρέσσαν δ' ἄλλυδις ἄλλη ἐπ' ἠϊόνας προὐχούσας.
OD.6,139	οἴη δ' Ἀλκινόου θυγάτηρ μένε: τῇ γὰρ Ἀθήνη
OD.6,140	θάρσος ἐνὶ φρεσὶ θῆκε καὶ ἐκ δέος εἵλετο γυίων.
OD.6,141	στῆ δ' ἄντα σχομένη: ὁ δὲ μερμήριξεν Ὀδυσσεύς,
OD.6,142	ἢ γούνων λίσσοιτο λαβὼν εὐώπιδα κούρην,
OD.6,143	ἦ αὔτως ἐπέεσσιν ἀποσταδὰ μειλιχίοισι
OD.6,144	λίσσοιτ', εἰ δείξειε πόλιν καὶ εἵματα δοίη.
OD.6,145	ὣς ἄρα οἱ φρονέοντι δοάσσατο κέρδιον εἶναι,
OD.6,146	λίσσεσθαι ἐπέεσσιν ἀποσταδὰ μειλιχίοισι,
OD.6,147	μή οἱ γοῦνα λαβόντι χολώσαιτο φρένα κούρη.
OD.6,148	αὐτίκα μειλίχιον καὶ κερδαλέον φάτο μῦθον:
OD.6,149	"γουνοῦμαί σε, ἄνασσα: θεός νύ τις ἦ βροτός ἐσσι;
OD.6,150	εἰ μέν τις θεός ἐσσι, τοὶ οὐρανὸν εὐρὺν ἔχουσιν,
OD.6,151	Ἀρτέμιδί σε ἐγώ γε, Διὸς κούρῃ μεγάλοιο,
OD.6,152	εἶδός τε μέγεθός τε φυήν τ' ἄγχιστα ἐΐσκω:
OD.6,153	εἰ δέ τίς ἐσσι βροτῶν, οἳ ἐπὶ χθονὶ ναιετάουσι,
OD.6,154	τρὶς μάκαρες μὲν σοί γε πατὴρ καὶ πότνια μήτηρ,
OD.6,155	τρὶς μάκαρες δὲ κασίγνητοι: μάλα πού σφισι θυμὸς
OD.6,156	αἰὲν ἐϋφροσύνῃσιν ἰαίνεται εἵνεκα σεῖο,
OD.6,157	λευσσόντων τοιόνδε θάλος χορὸν εἰσοιχνεῦσαν.
OD.6,158	κεῖνος δ' αὖ περὶ κῆρι μακάρτατος ἔξοχον ἄλλων,
OD.6,159	ὅς κέ σ' ἐέδνοισι βρίσας οἶκόνδ' ἀγάγηται.
OD.6,160	οὐ γάρ πω τοιοῦτον ἴδον βροτὸν ὀφθαλμοῖσιν,
OD.6,161	οὔτ' ἄνδρ' οὔτε γυναῖκα: σέβας μ' ἔχει εἰσορόωντα.
OD.6,162	Δήλῳ δή ποτε τοῖον Ἀπόλλωνος παρὰ βωμῷ
OD.6,163	φοίνικος νέον ἔρνος ἀνερχόμενον ἐνόησα:
OD.6,164	ἦλθον γὰρ καὶ κεῖσε, πολὺς δέ μοι ἕσπετο λαός,
OD.6,165	τὴν ὁδόν, ᾗ δὴ μέλλεν ἐμοὶ κακὰ κήδε' ἔσεσθαι:
OD.6,166	ὣς δ' αὔτως καὶ κεῖνο ἰδὼν ἐτεθήπεα θυμῷ,
OD.6,167	δήν, ἐπεὶ οὔ πω τοῖον ἀνήλυθεν ἐκ δόρυ γαίης,
OD.6,168	ὡς σέ, γύναι, ἄγαμαί τε τέθηπά τε, δείδια δ' αἰνῶς
OD.6,169	γούνων ἅψασθαι: χαλεπὸν δέ με πένθος ἱκάνει.
OD.6,170	χθιζὸς ἐεικοστῷ φύγον ἤματι οἴνοπα πόντον:
OD.6,171	τόφρα δέ μ' αἰεὶ κῦμα φόρει κραιπναί τε θύελλαι
OD.6,172	νήσου ἀπ' Ὠγυγίης: νῦν δ' ἐνθάδε κάββαλε δαίμων,
OD.6,173	ὄφρα τί που καὶ τῇδε πάθω κακόν: οὐ γὰρ ὀΐω
OD.6,174	παύσεσθ', ἀλλ' ἔτι πολλὰ θεοὶ τελέουσι πάροιθεν.
OD.6,175	ἀλλά, ἄνασσ', ἐλέαιρε: σὲ γὰρ κακὰ πολλὰ μογήσας
OD.6,176	ἐς πρώτην ἱκόμην, τῶν δ' ἄλλων οὔ τινα οἶδα
OD.6,177	ἀνθρώπων, οἳ τήνδε πόλιν καὶ γαῖαν ἔχουσιν.
OD.6,178	ἄστυ δέ μοι δεῖξον, δὸς δὲ ῥάκος ἀμφιβαλέσθαι,
OD.6,179	εἴ τί που εἴλυμα σπείρων ἔχες ἐνθάδ' ἰοῦσα.
OD.6,180	σοὶ δὲ θεοὶ τόσα δοῖεν, ὅσα φρεσὶ σῇσι μενοινᾷς,
OD.6,181	ἄνδρα τε καὶ οἶκον, καὶ ὁμοφροσύνην ὀπάσειαν
OD.6,182	ἐσθλήν: οὐ μὲν γὰρ τοῦ γε κρεῖσσον καὶ ἄρειον,
OD.6,183	ἢ ὅθ' ὁμοφρονέοντε νοήμασιν οἶκον ἔχητον
OD.6,184	ἀνὴρ ἠδὲ γυνή: πόλλ' ἄλγεα δυσμενέεσσι,
OD.6,185	χάρματα δ' εὐμενέτῃσι: μάλιστα δέ τ' ἔκλυον αὐτοί."
OD.6,186	τὸν δ' αὖ Ναυσικάα λευκώλενος ἀντίον ηὔδα:
OD.6,187	"ξεῖν', ἐπεὶ οὔτε κακῷ οὔτ' ἄφρονι φωτὶ ἔοικας,
OD.6,188	Ζεὺς δ' αὐτὸς νέμει ὄλβον Ὀλύμπιος ἀνθρώποισιν,
OD.6,189	ἐσθλοῖσ' ἠδὲ κακοῖσιν, ὅπως ἐθέλῃσιν, ἑκάστῳ:
OD.6,190	καί που σοὶ τά γ' ἔδωκε, σὲ δὲ χρὴ τετλάμεν ἔμπης.
OD.6,191	νῦν δ', ἐπεὶ ἡμετέρην τε πόλιν καὶ γαῖαν ἱκάνεις,
OD.6,192	οὔτ' οὖν ἐσθῆτος δευήσεαι οὔτε τευ ἄλλου,
OD.6,193	ὧν ἐπέοιχ' ἱκέτην ταλαπείριον ἀντιάσαντα.
OD.6,194	ἄστυ δέ τοι δείξω, ἐρέω δέ τοι οὔνομα λαῶν:
OD.6,195	Φαίηκες μὲν τήνδε πόλιν καὶ γαῖαν ἔχουσιν,
OD.6,196	εἰμὶ δ' ἐγὼ θυγάτηρ μεγαλήτορος Ἀλκινόοιο,
OD.6,197	τοῦ δ' ἐκ Φαιήκων ἔχεται κάρτος τε βίη τε."
OD.6,198	ἦ ῥα, καὶ ἀμφιπόλοισιν ἐϋπλοκάμοισι κέλευσε:
OD.6,199	"στῆτέ μοι ἀμφίπολοι: πόσε φεύγετε φῶτα ἰδοῦσαι;
OD.6,200	ἦ μή πού τινα δυσμενέων φάσθ' ἔμμεναι ἀνδρῶν;
OD.6,201	οὐκ ἔσθ' οὗτος ἀνὴρ διερὸς βροτὸς οὐδὲ γένηται,
OD.6,202	ὅς κεν Φαιήκων ἀνδρῶν ἐς γαῖαν ἵκηται
OD.6,203	δηϊοτῆτα φέρων: μάλα γὰρ φίλοι ἀθανάτοισιν.
OD.6,204	οἰκέομεν δ' ἀπάνευθε πολυκλύστῳ ἐνὶ πόντῳ,
OD.6,205	ἔσχατοι, οὐδέ τις ἄμμι βροτῶν ἐπιμίσγεται ἄλλος.
OD.6,206	ἀλλ' ὅδε τις δύστηνος ἀλώμενος ἐνθάδ' ἱκάνει,
OD.6,207	τὸν νῦν χρὴ κομέειν: πρὸς γὰρ Διός εἰσιν ἅπαντες
OD.6,208	ξεῖνοί τε πτωχοί τε, δόσις δ' ὀλίγη τε φίλη τε.
OD.6,209	ἀλλὰ δότ', ἀμφίπολοι, ξείνῳ βρῶσίν τε πόσιν τε,
OD.6,210	λούσατέ τ' ἐν ποταμῷ, ὅθ' ἐπὶ σκέπας ἔστ' ἀνέμοιο."
OD.6,211	ὣς ἔφαθ', αἱ δ' ἔσταν τε καὶ ἀλλήλῃσι κέλευσαν,
OD.6,212	κὰδ δ' ἄρ' Ὀδυσσέα εἷσαν ἐπὶ σκέπας, ὡς ἐκέλευσε
OD.6,213	Ναυσικάα, θυγάτηρ μεγαλήτορος Ἀλκινόοιο:
OD.6,214	πὰρ δ' ἄρα οἱ φᾶρός τε χιτῶνά τε εἵματ' ἔθηκαν,
OD.6,215	δῶκαν δὲ χρυσέῃ ἐν ληκύθῳ ὑγρὸν ἔλαιον,
OD.6,216	ἤνωγον δ' ἄρα μιν λοῦσθαι ποταμοῖο ῥοῇσι.
OD.6,217	δή ῥα τότ' ἀμφιπόλοισι μετηύδα δῖος Ὀδυσσεύς:
OD.6,218	"ἀμφίπολοι, στῆθ' οὕτω ἀπόπροθεν, ὄφρ' ἐγὼ αὐτὸς
OD.6,219	ἅλμην ὤμοιϊν ἀπολούσομαι, ἀμφὶ δ' ἐλαίῳ
OD.6,220	χρίσομαι: ἦ γὰρ δηρὸν ἀπὸ χροός ἐστιν ἀλοιφή.
OD.6,221	ἄντην δ' οὐκ ἂν ἐγώ γε λοέσσομαι: αἰδέομαι γὰρ
OD.6,222	γυμνοῦσθαι κούρῃσιν ἐϋπλοκάμοισι μετελθών."
OD.6,223	ὣς ἔφαθ', αἱ δ' ἀπάνευθεν ἴσαν, εἶπον δ' ἄρα κούρῃ.
OD.6,224	αὐτὰρ ὁ ἐκ ποταμοῦ χρόα νίζετο δῖος Ὀδυσσεὺς
OD.6,225	ἅλμην, ἥ οἱ νῶτα καὶ εὐρέας ἄμπεχεν ὤμους:
OD.6,226	ἐκ κεφαλῆς δ' ἔσμηχεν ἁλὸς χνόον ἀτρυγέτοιο.
OD.6,227	αὐτὰρ ἐπεὶ δὴ πάντα λοέσσατο καὶ λίπ' ἄλειψεν,
OD.6,228	ἀμφὶ δὲ εἵματα ἕσσαθ' ἅ οἱ πόρε παρθένος ἀδμής,
OD.6,229	τὸν μὲν Ἀθηναίη θῆκεν, Διὸς ἐκγεγαυῖα,
OD.6,230	μείζονά τ' εἰσιδέειν καὶ πάσσονα, κὰδ δὲ κάρητος
OD.6,231	οὔλας ἧκε κὄμας, ὑακινθίνῳ ἄνθει ὁμοίας.
OD.6,232	ὡς δ' ὅτε τις χρυσὸν περιχεύεται ἀργύρῳ ἀνὴρ
OD.6,233	ἴδρις, ὃν Ἥφαιστος δέδαεν καὶ Παλλὰς Ἀθήνη
OD.6,234	τέχνην παντοίην, χαρίεντα δὲ ἔργα τελείει,
OD.6,235	ὣς ἄρα τῷ κατέχευε χάριν κεφαλῇ τε καὶ ὤμοις.
OD.6,236	ἕζετ' ἔπειτ' ἀπάνευθε κιὼν ἐπὶ θῖνα θαλάσσης,
OD.6,237	κάλλεϊ καὶ χάρισι στίλβων: θηεῖτο δὲ κούρη.
OD.6,238	δή ῥα τότ' ἀμφιπόλοισιν ἐϋπλοκάμοισι μετηύδα:
OD.6,239	"κλῦτέ μοι, ἀμφίπολοι λευκώλενοι, ὄφρα τι εἴπω.
OD.6,240	οὐ πάντων ἀέκητι θεῶν, οἳ Ὄλυμπον ἔχουσι,
OD.6,241	Φαιήκεσσ' ὅδ' ἀνὴρ ἐπιμείξεται ἀντιθέοισι:
OD.6,242	πρόσθεν μὲν γὰρ δή μοι ἀεικέλιος δέατ' εἶναι,
OD.6,243	νῦν δὲ θεοῖσιν ἔοικε, τοὶ οὐρανὸν εὐρὺν ἔχουσιν.
OD.6,244	αἲ γὰρ ἐμοὶ τοιόσδε πόσις κεκλημένος εἴη
OD.6,245	ἐνθάδε ναιετάων, καί οἱ ἅδοι αὐτόθι μίμνειν.
OD.6,246	ἀλλὰ δότ', ἀμφίπολοι, ξείνῳ βρῶσίν τε πόσιν τε."
OD.6,247	ὣς ἔφαθ', αἱ δ' ἄρα τῆς μάλα μὲν κλύον ἠδ' ἐπίθοντο,
OD.6,248	πὰρ δ' ἄρ' Ὀδυσσῆϊ ἔθεσαν βρῶσίν τε πόσιν τε.
OD.6,249	ἦ τοι ὁ πῖνε καὶ ἦσθε πολύτλας δῖος Ὀδυσσεὺς
OD.6,250	ἁρπαλέως: δηρὸν γὰρ ἐδητύος ἦεν ἄπαστος.
OD.6,251	αὐτὰρ Ναυσικάα λευκώλενος ἄλλ' ἐνόησεν:
OD.6,252	εἵματ' ἄρα πτύξασα τίθει καλῆς ἐπ' ἀπήνης,
OD.6,253	ζεῦξε δ' ὑφ' ἡμιόνους κρατερώνυχας, ἂν δ' ἔβη αὐτή.
OD.6,254	ὤτρυνεν δ' Ὀδυσῆα ἔπος τ' ἔφατ' ἔκ τ' ὀνόμαζεν:
OD.6,255	"ὄρσεο νῦν, ὦ ξεῖνε, πόλινδ' ἴμεν, ὄφρα σε πέμψω
OD.6,256	πατρὸς ἐμοῦ πρὸς δῶμα δαΐφρονος, ἔνθα σέ φημι
OD.6,257	πάντων Φαιήκων εἰδησέμεν, ὅσσοι ἄριστοι.
OD.6,258	ἀλλὰ μάλ' ὧδ' ἕρδειν: δοκέεις δέ μοι οὐκ ἀπινύσσειν:
OD.6,259	ὄφρ' ἂν μέν κ' ἀγροὺς ἴομεν καὶ ἔργ' ἀνθρώπων,
OD.6,260	τόφρα σὺν ἀμφιπόλοισι μεθ' ἡμιόνους καὶ ἄμαξαν
OD.6,261	καρπαλίμως ἔρχεσθαι: ἐγὼ δ' ὁδὸν ἡγεμονεύσω.
OD.6,262	αὐτὰρ ἐπὴν πόλιος ἐπιβήομεν, ἣν πέρι πύργος
OD.6,263	ὑψηλός, καλὸς δὲ λιμὴν ἑκάτερθε πόληος,
OD.6,264	λεπτὴ δ' εἰσίθμη: νῆες δ' ὁδὸν ἀμφιέλισσαι
OD.6,265	εἰρύαται: πᾶσιν γὰρ ἐπίστιόν ἐστιν ἑκάστῳ.
OD.6,266	ἔνθα δέ τέ σφ' ἀγορὴ καλὸν Ποσιδήϊον ἀμφίς,
OD.6,267	ῥυτοῖσιν λάεσσι κατωρυχέεσσ' ἀραρυῖα.
OD.6,268	ἔνθα δὲ νηῶν ὅπλα μελαινάων ἀλέγουσι,
OD.6,269	πείσματα καὶ σπείρας, καὶ ἀποξύνουσιν ἐρετμά.
OD.6,270	οὐ γὰρ Φαιήκεσσι μέλει βιὸς οὐδὲ φαρέτρη,
OD.6,271	ἀλλ' ἱστοὶ καὶ ἐρετμὰ νεῶν καὶ νῆες ἐῖσαι,
OD.6,272	ᾗσιν ἀγαλλόμενοι πολιὴν περόωσι θάλασσαν.
OD.6,273	τῶν ἀλεείνω φῆμιν ἀδευκέα, μή τις ὀπίσσω
OD.6,274	μωμεύῃ: μάλα δ' εἰσὶν ὑπερφίαλοι κατὰ δῆμον:
OD.6,275	καί νύ τις ὧδ' εἴπῃσι κακώτερος ἀντιβολήσας:
OD.6,276	τίς δ' ὅδε Ναυσικάᾳ ἕπεται καλός τε μέγας τε
OD.6,277	ξεῖνος; ποῦ δέ μιν εὗρε; πόσις νύ οἱ ἔσσεται αὐτῇ.
OD.6,278	ἦ τινά που πλαγχθέντα κομίσσατο ἧς ἀπὸ νηὸς
OD.6,279	ἀνδρῶν τηλεδαπῶν, ἐπεὶ οὔ τινες ἐγγύθεν εἰσίν:
OD.6,280	ἤ τίς οἱ εὐξαμένῃ πολυάρητος θεὸς ἦλθεν
OD.6,281	οὐρανόθεν καταβάς, ἕξει δέ μιν ἤματα πάντα.
OD.6,282	βέλτερον, εἰ καὐτή περ ἐποιχομένη πόσιν εὗρεν
OD.6,283	ἄλλοθεν: ἦ γὰρ τούσδε γ' ἀτιμάζει κατὰ δῆμον
OD.6,284	Φαίηκας, τοί μιν μνῶνται πολέες τε καὶ ἐσθλοί.
OD.6,285	ὣς ἐρέουσιν, ἐμοὶ δέ κ' ὀνείδεα ταῦτα γένοιτο.
OD.6,286	καὶ δ' ἄλλῃ νεμεσῶ, ἥ τις τοιαῦτά γε ῥέζοι,
OD.6,287	ἥ τ' ἀέκητι φίλων πατρὸς καὶ μητρὸς ἐόντων
OD.6,288	ἀνδράσι μίσγηται πρίν γ' ἀμφάδιον γάμον ἐλθεῖν. --
OD.6,289	ξεῖνε, σὺ δ' ὦκ' ἐμέθεν ξυνίει ἔπος, ὄφρα τάχιστα
OD.6,290	πομπῆς καὶ νόστοιο τύχῃς παρὰ πατρὸς ἐμοῖο.
OD.6,291	δήομεν ἀγλαὸν ἄλσος Ἀθήνης ἄγχι κελεύθου
OD.6,292	αἰγείρων, ἐν δὲ κρήνη νάει, ἀμφὶ δὲ λειμών:
OD.6,293	ἔνθα δὲ πατρὸς ἐμοῦ τέμενος τεθαλυῖά τ' ἀλῳή,
OD.6,294	τόσσον ἀπὸ πτόλιος, ὅσσον τε γέγωνε βοήσας.
OD.6,295	ἔνθα καθεζόμενος μεῖναι χρόνον, εἰς ὅ κεν ἡμεῖς
OD.6,296	ἄστυδε ἔλθωμεν καὶ ἱκώμεθα δώματα πατρός.
OD.6,297	αὐτὰρ ἐπὴν ἥμεας ἔλπῃ ποτὶ δώματ' ἀφῖχθαι,
OD.6,298	καὶ τότε Φαιήκων ἴμεν ἐς πόλιν ἠδ' ἐρέεσθαι
OD.6,299	δώματα πατρὸς ἐμοῦ μεγαλήτορος Ἀλκινόοιο.
OD.6,300	ῥεῖα δ' ἀρίγνωτ' ἐστί, καὶ ἂν πάϊς ἡγήσαιτο
OD.6,301	νήπιος: οὐ μὲν γάρ τι ἐοικότα τοῖσι τέτυκται
OD.6,302	δώματα Φαιήκων, οἷος δόμος Ἀλκινόοιο
OD.6,303	ἥρως. ἀλλ' ὁπότ' ἄν σε δόμοι κεκύθωσι καὶ αὐλή,
OD.6,304	ὦκα μάλα μεγάροιο διελθέμεν, ὄφρ' ἂν ἵκηαι
OD.6,305	μητέρ' ἐμήν: ἡ δ' ἧσται ἐπ' ἐσχάρῃ ἐν πυρὸς αὐγῇ,
OD.6,306	ἠλάκατα στρωφῶσ' ἁλιπόρφυρα, θαῦμα ἰδέσθαι,
OD.6,307	κίονι κεκλιμένη: δμῳαὶ δέ οἱ εἵατ' ὄπισθεν.
OD.6,308	ἔνθα δὲ πατρὸς ἐμοῖο θρόνος ποτικέκλιται αὐτῇ,
OD.6,309	τῷ ὅ γε οἰνοποτάζει ἐφήμενος ἀθάνατος ὥς.
OD.6,310	τὸν παραμειψάμενος μητρὸς περὶ γούνασι χεῖρας
OD.6,311	βάλλειν ἡμετέρης, ἵνα νόστιμον ἦμαρ ἴδηαι
OD.6,312	χαίρων καρπαλίμως, εἰ καὶ μάλα τηλόθεν ἐσσί.
OD.6,313	„εἴ κέν τοι κείνη γε φίλα φρονέῃσ' ἐνὶ θυμῷ,
OD.6,314	ἐλπωρή τοι ἔπειτα φίλους τ' ἰδέειν καὶ ἱκέσθαι
OD.6,315	οἶκον ἐϋκτίμενον καὶ σὴν ἐς πατρίδα γαῖαν.“"
OD.6,316	ὣς ἄρα φωνήσασ' ἵμασεν μάστιγι φαεινῇ
OD.6,317	ἡμιόνους: αἱ δ' ὦκα λίπον ποταμοῖο ῥέεθρα.
OD.6,318	αἱ δ' εὖ μὲν τρώχων, εὖ δ' ἐπλίσσοντο πόδεσσιν:
OD.6,319	ἡ δὲ μάλ' ἡνιόχευεν, ὅπως ἅμ' ἑποίατο πεζοὶ
OD.6,320	ἀμφίπολοί τ' Ὀδυσεύς τε: νόῳ δ' ἐπέβαλλεν ἱμάσθλην.
OD.6,321	δύσετό τ' ἠέλιος, καὶ τοὶ κλυτὸν ἄλσος ἵκοντο
OD.6,322	ἱρὸν Ἀθηναίης, ἵν' ἄρ' ἕζετο δῖος Ὀδυσσεύς.
OD.6,323	αὐτίκ' ἔπειτ' ἠρᾶτο Διὸς κούρῃ μεγάλοιο:
OD.6,324	"κλῦθί μοι, αἰγιόχοιο Διὸς τέκος, Ἀτρυτώνη:
OD.6,325	νῦν δή πέρ μευ ἄκουσον, ἐπεὶ πάρος οὔ ποτ' ἄκουσας
OD.6,326	ῥαιομένου, ὅτε μ' ἔρραιε κλυτὸς ἐννοσίγαιος.
OD.6,327	δός μ' ἐς Φαίηκας φίλον ἐλθεῖν ἠδ' ἐλεεινόν."
OD.6,328	ὣς ἔφατ' εὐχόμενος, τοῦ δ' ἔκλυε Παλλὰς Ἀθήνη:
OD.6,329	αὐτῷ δ' οὔ πω φαίνετ' ἐναντίη: αἴδετο γάρ ῥα
OD.6,330	πατροκασίγνητον: ὁ δ' ἐπιζαφελῶς μενέαινεν
OD.6,331	ἀντιθέῳ Ὀδυσῆϊ πάρος ἣν γαῖαν ἱκέσθαι.
OD.7,1	Ὣς ὁ μὲν ἔνθ' ἠρᾶτο πολύτλας δῖος Ὀδυσσεύς,
OD.7,2	κούρην δὲ προτὶ ἄστυ φέρεν μένος ἡμιόνοιϊν.
OD.7,3	ἡ δ' ὅτε δὴ οὗ πατρὸς ἀγακλυτὰ δώμαθ' ἵκανε,
OD.7,4	στῆσεν ἄρ' ἐν προθύροισι: κασίγνητοι δέ μιν ἀμφὶς
OD.7,5	ἵσταντ' ἀθανάτοισ' ἐναλίγκιοι, οἵ ῥ' ὑπ' ἀπήνης
OD.7,6	ἡμιόνους ἔλυον ἐσθῆτά τε ἔσφερον εἴσω.
OD.7,7	αὐτὴ δ' ἐς θάλαμον ἑὸν ἤϊε: δαῖε δέ οἱ πῦρ
OD.7,8	γρηῢς Ἀπειραίη, θαλαμηπόλος Εὐρυμέδουσα,
OD.7,9	τήν ποτ' Ἀπείρηθεν νέες ἤγαγον ἀμφιέλισσαι,
OD.7,10	Ἀλκινόῳ δ' αὐτὴν γέρας ἔξελον, οὕνεκα πᾶσι
OD.7,11	Φαιήκεσσιν ἄνασσε, θεοῦ δ' ὣς δῆμος ἄκουεν:
OD.7,12	ἣ τρέφε Ναυσικάαν λευκώλενον ἐν μεγάροισιν.
OD.7,13	ἥ οἱ πῦρ ἀνέκαιε καὶ εἴσω δόρπον ἐκόσμει.
OD.7,14	καὶ τότ' Ὀδυσσεὺς ὦρτο πόλινδ' ἴμεν: ἀμφὶ δ' Ἀθήνη
OD.7,15	πολλὴν ἠέρα χεῦε φίλα φρονέουσ' Ὀδυσῆϊ,
OD.7,16	μή τις Φαιήκων μεγαθύμων ἀντιβολήσας
OD.7,17	κερτομέοι τ' ἐπέεσσι καὶ ἐξερέοιθ' ὅτις εἴη.
OD.7,18	ἀλλ' ὅτε δὴ ἄρ' ἔμελλε πόλιν δύσεσθαι ἐραννήν,
OD.7,19	ἔνθα οἱ ἀντεβόλησε θεὰ γλαυκῶπις Ἀθήνη
OD.7,20	παρθενικῇ εἰκυῖα νεήνιδι κάλπιν ἐχούσῃ.
OD.7,21	στῆ δὲ πρόσθ' αὐτοῦ: ὁ δ' ἀνείρετο δῖος Ὀδυσσεύς:
OD.7,22	"ὦ τέκος, οὐκ ἄν μοι δόμον ἀνέρος ἡγήσαιο
OD.7,23	Ἀλκινόου, ὃς τοῖσδε μετ' ἀνθρώποισιν ἀνάσσει;
OD.7,24	καὶ γὰρ ἐγὼ ξεῖνος ταλαπείριος ἐνθάδ' ἱκάνω
OD.7,25	τηλόθεν ἐξ ἀπίης γαίης: τῶ οὔ τινα οἶδα
OD.7,26	ἀνθρώπων, οἳ τήνδε πόλιν καὶ ἔργα νέμονται."
OD.7,27	τὸν δ' αὖτε προσέειπε θεὰ γλαυκῶπις Ἀθήνη:
OD.7,28	"τοιγὰρ ἐγώ τοι, ξεῖνε πάτερ, δόμον, ὅν με κελεύεις,
OD.7,29	δείξω, ἐπεί μοι πατρὸς ἀμύμονος ἐγγύθι ναίει.
OD.7,30	ἀλλ' ἴθι σιγῇ τοῖον, ἐγὼ δ' ὁδὸν ἡγεμονεύσω,
OD.7,31	μηδέ τιν' ἀνθρώπων προτιόσσεο μηδ' ἐρέεινε.
OD.7,32	οὐ γὰρ ξείνους οἵ γε μάλ' ἀνθρώπους ἀνέχονται
OD.7,33	οὐδ' ἀγαπαζόμενοι φιλέουσ', ὅς κ' ἄλλοθεν ἔλθῃ.
OD.7,34	νηυσὶ θοῇσιν τοί γε πεποιθότες ὠκείῃσι
OD.7,35	λαῖτμα μέγ' ἐκπερόωσιν, ἐπεί σφισι δῶκ' ἐνοσίχθων:
OD.7,36	τῶν νέες ὠκεῖαι ὡς εἰ πτερὸν ἠὲ νόημα."
OD.7,37	ὣς ἄρα φωνήσασ' ἡγήσατο Παλλὰς Ἀθήνη
OD.7,38	καρπαλίμως: ὁ δ' ἔπειτα μετ' ἴχνια βαῖνε θεοῖο.
OD.7,39	τὸν δ' ἄρα Φαίηκες ναυσικλυτοὶ οὐκ ἐνόησαν
OD.7,40	ἐρχόμενον κατὰ ἄστυ διὰ σφέας: οὐ γὰρ Ἀθήνη
OD.7,41	εἴα ἐϋπλόκαμος, δεινὴ θεός, ἥ ῥά οἱ ἀχλὺν
OD.7,42	θεσπεσίην κατέχευε φίλα φρονέουσ' ἐνὶ θυμῷ.
OD.7,43	θαύμαζεν δ' Ὀδυσεὺς λιμένας καὶ νῆας ἐΐσας,
OD.7,44	αὐτῶν θ' ἡρώων ἀγορὰς καὶ τείχεα μακρά,
OD.7,45	ὑψηλά, σκολόπεσσιν ἀρηρότα, θαῦμα ἰδέσθαι.
OD.7,46	ἀλλ' ὅτε δὴ βασιλῆος ἀγακλυτὰ δώμαθ' ἵκοντο,
OD.7,47	τοῖσι δὲ μύθων ἦρχε θεὰ γλαυκῶπις Ἀθήνη:
OD.7,48	"οὗτος δή τοι, ξεῖνε πάτερ, δόμος, ὅν με κελεύεις
OD.7,49	πεφραδέμεν. δήεις δὲ διοτρεφέας βασιλῆας
OD.7,50	δαίτην δαινυμένους: σὺ δ' ἔσω κίε μηδέ τι θυμῷ
OD.7,51	τάρβει: θαρσαλέος γὰρ ἀνὴρ ἐν πᾶσιν ἀμείνων
OD.7,52	ἔργοισιν τελέθει, εἰ καί ποθεν ἄλλοθεν ἔλθοι.
OD.7,53	δέσποιναν μὲν πρῶτα κιχήσεαι ἐν μεγάροισιν:
OD.7,54	Ἀρήτη δ' ὄνομ' ἐστὶν ἐπώνυμον, ἐκ δὲ τοκήων
OD.7,55	τῶν αὐτῶν, οἵ περ τέκον Ἀλκίνοον βασιλῆα.
OD.7,56	Ναυσίθοον μὲν πρῶτα Ποσειδάων ἐνοσίχθων
OD.7,57	γείνατο καὶ Περίβοια, γυναικῶν εἶδος ἀρίστη,
OD.7,58	ὁπλοτάτη θυγάτηρ μεγαλήτορος Εὐρυμέδοντος,
OD.7,59	ὅς ποθ' ὑπερθύμοισι Γιγάντεσσιν βασίλευεν.
OD.7,60	ἀλλ' ὁ μὲν ὤλεσε λαὸν ἀτάσθαλον, ὤλετο δ' αὐτός:
OD.7,61	τῇ δὲ Ποσειδάων ἐμίγη καὶ ἐγείνατο παῖδα
OD.7,62	Ναυσίθοον μεγάθυμον, ὃς ἐν Φαίηξιν ἄνασσε:
OD.7,63	Ναυσίθοος δ' ἔτεκεν Ῥηξήνορά τ' Ἀλκίνοόν τε.
OD.7,64	τὸν μὲν ἄκουρον ἐόντα βάλ' ἀργυρότοξος Ἀπόλλων
OD.7,65	νυμφίον, ἐν μεγάρῳ μίαν οἴην παῖδα λιπόντα,
OD.7,66	Ἀρήτην: τὴν δ' Ἀλκίνοος ποιήσατ' ἄκοιτιν
OD.7,67	καί μιν ἔτισ' ὡς οὔ τις ἐπὶ χθονὶ τίεται ἄλλη,
OD.7,68	ὅσσαι νῦν γε γυναῖκες ὑπ' ἀνδράσιν οἶκον ἔχουσιν.
OD.7,69	ὣς κείνη περὶ κῆρι τετίμηταί τε καὶ ἔστιν
OD.7,70	ἔκ τε φίλων παίδων ἔκ τ' αὐτοῦ Ἀλκινόοιο
OD.7,71	καὶ λαῶν, οἵ μίν ῥα θεὸν ὣς εἰσορόωντες
OD.7,72	δειδέχαται μύθοισιν, ὅτε στείχῃσ' ἀνὰ ἄστυ.
OD.7,73	οὐ μὲν γάρ τι νόου γε καὶ αὐτὴ δεύεται ἐσθλοῦ,
OD.7,74	οἷσί τ' ἐῢ φρονέῃσι, καὶ ἀνδράσι νείκεα λύει.
OD.7,75	εἴ κέν τοι κείνη γε φίλα φρονέῃσ' ἐνὶ θυμῷ,
OD.7,76	ἐλπωρή τοι ἔπειτα φίλους ἰδέειν καὶ ἱκέσθαι
OD.7,77	οἶκον ἐς ὑψόροφον καὶ σὴν ἐς πατρίδα γαῖαν."
OD.7,78	ὣς ἄρα φωνήσασ' ἀπέβη γλαυκῶπις Ἀθήνη
OD.7,79	πόντον ἐπ' ἀτρύγετον, λίπε δὲ Σχερίην ἐρατεινήν,
OD.7,80	ἵκετο δ' ἐς Μαραθῶνα καὶ εὐρυάγυιαν Ἀθήνην,
OD.7,81	δῦνε δ' Ἐρεχθῆος πυκινὸν δόμον. αὐτὰρ Ὀδυσσεὺς
OD.7,82	Ἀλκινόου πρὸς δώματ' ἴε κλυτά: πολλὰ δέ οἱ κῆρ
OD.7,83	ὥρμαιν' ἱσταμένῳ, πρὶν χάλκεον οὐδὸν ἱκέσθαι.
OD.7,84	ὥς τε γὰρ ἠελίου αἴγλη πέλεν ἠὲ σελήνης
OD.7,85	δῶμα καθ' ὑψερεφὲς μεγαλήτορος Ἀλκινόοιο.
OD.7,86	χάλκεοι μὲν γὰρ τοῖχοι ἐληλέδατ' ἔνθα καὶ ἔνθα,
OD.7,87	ἐς μυχὸν ἐξ οὐδοῦ, περὶ δὲ θριγκὸς κυάνοιο:
OD.7,88	χρύσειαι δὲ θύραι πυκινὸν δόμον ἐντὸς ἔεργον:
OD.7,89	ἀργύρεοι δὲ σταθμοὶ ἐν χαλκέῳ ἕστασαν οὐδῷ,
OD.7,90	ἀργύρεον δ' ἐφ' ὑπερθύριον, χρυσέη δὲ κορώνη.
OD.7,91	χρύσειοι δ' ἑκάτερθε καὶ ἀργύρεοι κύνες ἦσαν,
OD.7,92	οὓς Ἥφαιστος ἔτευξεν ἰδυίῃσι πραπίδεσσι
OD.7,93	δῶμα φυλασσέμεναι μεγαλήτορος Ἀλκινόοιο,
OD.7,94	ἀθανάτους ὄντας καὶ ἀγήρως ἤματα πάντα.
OD.7,95	ἐν δὲ θρόνοι περὶ τοῖχον ἐρηρέδατ' ἔνθα καὶ ἔνθα
OD.7,96	ἐς μυχὸν ἐξ οὐδοῖο διαμπερές, ἔνθ' ἐνὶ πέπλοι
OD.7,97	λεπτοὶ ἐΰννητοι βεβλήατο, ἔργα γυναικῶν.
OD.7,98	ἔνθα δὲ Φαιήκων ἡγήτορες ἑδριόωντο
OD.7,99	πίνοντες καὶ ἔδοντες: ἐπηετανὸν γὰρ ἔχεσκον.
OD.7,100	χρύσειοι δ' ἄρα κοῦροι ἐϋδμήτων ἐπὶ βωμῶν
OD.7,101	ἕστασαν αἰθομένας δαΐδας μετὰ χερσὶν ἔχοντες,
OD.7,102	φαίνοντες νύκτας κατὰ δώματα δαιτυμόνεσσι.
OD.7,103	πεντήκοντα δέ οἱ δμῳαὶ κατὰ δῶμα γυναῖκες
OD.7,104	αἱ μὲν ἀλετρεύουσι μύλῃσ' ἔπι μήλοπα καρπόν,
OD.7,105	αἱ δ' ἱστοὺς ὑφόωσι καὶ ἠλάκατα στρωφῶσιν
OD.7,106	ἥμεναι, οἱά τε φύλλα μακεδνῆς αἰγείροιο:
OD.7,107	καιρουσσέων δ' ὀθονέων ἀπολείβεται ὑγρὸν ἔλαιον.
OD.7,108	ὅσσον Φαίηκες περὶ πάντων ἴδριες ἀνδρῶν
OD.7,109	νῆα θοὴν ἐνὶ πόντῳ ἐλαυνέμεν, ὣς δὲ γυναῖκες
OD.7,110	ἱστὸν τεχνῆσσαι: περὶ γάρ σφισι δῶκεν Ἀθήνη
OD.7,111	ἔργα τ' ἐπίστασθαι περικαλλέα καὶ φρένας ἐσθλάς.
OD.7,112	ἔκτοσθεν δ' αὐλῆς μέγας ὄρχατος ἄγχι θυράων
OD.7,113	τετράγυος: περὶ δ' ἕρκος ἐλήλαται ἀμφοτέρωθεν.
OD.7,114	ἔνθα δὲ δένδρεα μακρὰ πεφύκασι τηλεθάοντα,
OD.7,115	ὄγχναι καὶ ῥοιαὶ καὶ μηλέαι ἀγλαόκαρποι
OD.7,116	συκέαι τε γλυκεραὶ καὶ ἐλαῖαι τηλεθόωσαι.
OD.7,117	τάων οὔ ποτε καρπὸς ἀπόλλυται οὐδ' ἀπολείπει
OD.7,118	χείματος οὐδὲ θέρευς, ἐπετήσιος: ἀλλὰ μάλ' αἰεὶ
OD.7,119	ζεφυρίη πνείουσα τὰ μὲν φύει, ἄλλα δὲ πέσσει.
OD.7,120	ὄγχνη ἐπ' ὄγχνῃ γηράσκει, μῆλον δ' ἐπὶ μήλῳ,
OD.7,121	αὐτὰρ ἐπὶ σταφυλῇ σταφυλή, σῦκον δ' ἐπὶ σύκῳ.
OD.7,122	ἔνθα δέ οἱ πολύκαρπος ἀλῳὴ ἐρρίζωται,
OD.7,123	τῆς ἕτερον μέν θ' εἱλόπεδον λευρῷ ἐνὶ χώρῳ
OD.7,124	τέρσεται ἠελίῳ, ἑτέρας δ' ἄρα τε τρυγόωσιν,
OD.7,125	ἄλλας δὲ τραπέουσι: πάροιθε δέ τ' ὄμφακές εἰσιν
OD.7,126	ἄνθος ἀφιεῖσαι, ἕτεραι δ' ὑποπερκάζουσιν.
OD.7,127	ἔνθα δὲ κοσμηταὶ πρασιαὶ παρὰ νείατον ὄρχον
OD.7,128	παντοῖαι πεφύασιν, ἐπηετανὸν γανόωσαι.
OD.7,129	ἐν δὲ δύω κρῆναι ἡ μέν τ' ἀνὰ κῆπον ἅπαντα
OD.7,130	σκίδναται, ἡ δ' ἑτέρωθεν ὑπ' αὐλῆς οὐδὸν ἵησι
OD.7,131	πρὸς δόμον ὑψηλόν, ὅθεν ὑδρεύοντο πολῖται.
OD.7,132	τοῖ' ἄρ' ἐν Ἀλκινόοιο θεῶν ἔσαν ἀγλαὰ δῶρα.
OD.7,133	ἔνθα στὰς θηεῖτο πολύτλας δῖος Ὀδυσσεύς.
OD.7,134	αὐτὰρ ἐπεὶ δὴ πάντα ἑῷ θηήσατο θυμῷ,
OD.7,135	καρπαλίμως ὑπὲρ οὐδὸν ἐβήσετο δώματος εἴσω.
OD.7,136	εὖρε δὲ Φαιήκων ἡγήτορας ἠδὲ μέδοντας
OD.7,137	σπένδοντας δεπάεσσιν ἐϋσκόπῳ Ἀργεϊφόντῃ,
OD.7,138	ᾧ πυμάτῳ σπένδεσκον, ὅτε μνησαίατο κοίτου.
OD.7,139	αὐτὰρ ὁ βῆ διὰ δῶμα πολύτλας δῖος Ὀδυσσεὺς
OD.7,140	πολλὴν ἠέρ' ἔχων, ἥν οἱ περίχευεν Ἀθήνη,
OD.7,141	ὄφρ' ἵκετ' Ἀρήτην τε καὶ Ἀλκίνοον βασιλῆα.
OD.7,142	ἀμφὶ δ' ἄρ' Ἀρήτης βάλε γούνασι χεῖρας Ὀδυσσεύς,
OD.7,143	καὶ τότε δή ῥ' αὐτοῖο πάλιν χύτο θέσφατος ἀήρ.
OD.7,144	οἱ δ' ἄνεω ἐγένοντο δόμον κάτα φῶτα ἰδόντες,
OD.7,145	θαύμαζον δ' ὁρόωντες: ὁ δ' ἐλλιτάνευεν Ὀδυσσεύς:
OD.7,146	"ἀρήτη, θύγατερ Ῥηξήνορος ἀντιθέοιο,
OD.7,147	σόν τε πόσιν σά τε γούναθ' ἱκάνω πολλὰ μογήσας,
OD.7,148	τούσδε τε δαιτυμόνας, τοῖσιν θεοὶ ὄλβια δοῖεν,
OD.7,149	ζωέμεναι, καὶ παισὶν ἐπιτρέψειεν ἕκαστος
OD.7,150	κτήματ' ἐνὶ μεγάροισι γέρας θ', ὅ τι δῆμος ἔδωκεν.
OD.7,151	αὐτὰρ ἐμοὶ πομπὴν ὀτρύνετε πατρίδ' ἱκέσθαι
OD.7,152	θᾶσσον, ἐπεὶ δὴ δηθὰ φίλων ἄπο πήματα πάσχω."
OD.7,153	ὣς εἰπὼν κατ' ἄρ' ἕζετ' ἐπ' ἐσχάρῃ ἐν κονίῃσι
OD.7,154	πὰρ πυρί: οἱ δ' ἄρα πάντες ἀκὴν ἐγένοντο σιωπῇ.
OD.7,155	ὀψὲ δὲ δὴ μετέειπε γέρων ἥρως Ἐχένηος,
OD.7,156	ὃς δὴ Φαιήκων ἀνδρῶν προγενέστερος ἦεν
OD.7,157	καὶ μύθοισι κέκαστο, παλαιά τε πολλά τε εἰδώς:
OD.7,158	ὅ σφιν ἐῢ φρονέων ἀγορήσατο καὶ μετέειπεν:
OD.7,159	"ἀλκίνο', οὐ μέν τοι τόδε κάλλιον οὐδὲ ἔοικε
OD.7,160	ξεῖνον μὲν χαμαὶ ἧσθαι ἐπ' ἐσχάρῃ ἐν κονίῃσιν:
OD.7,161	οἵδε δὲ σὸν μῦθον ποτιδέγμενοι ἰσχανόωνται.
OD.7,162	ἀλλ' ἄγε δὴ ξεῖνον μὲν ἐπὶ θρόνου ἀργυροήλου
OD.7,163	ἕσσον ἀναστήσας, σὺ δὲ κηρύκεσσι κέλευσον
OD.7,164	οἶνον ἐπικρῆσαι, ἵνα καὶ Διὶ τερπικεραύνῳ
OD.7,165	σπείσομεν, ὅς θ' ἱκέτῃσιν ἅμ' αἰδοίοισιν ὀπηδεῖ:
OD.7,166	δόρπον δὲ ξείνῳ ταμίη δότω ἔνδον ἐόντων."
OD.7,167	αὐτὰρ ἐπεὶ τό γ' ἄκουσ' ἱερὸν μένος Ἀλκινόοιο,
OD.7,168	χειρὸς ἑλὼν Ὀδυσῆα δαΐφρονα ποικιλομήτην
OD.7,169	ὦρσεν ἀπ' ἐσχαρόφιν καὶ ἐπὶ θρόνου εἷσε φαεινοῦ,
OD.7,170	υἱὸν ἀναστήσας ἀγαπήνορα Λαοδάμαντα,
OD.7,171	ὅς οἱ πλησίον ἷζε, μάλιστα δέ μιν φιλέεσκε.
OD.7,172	χέρνιβα δ' ἀμφίπολος προχόῳ ἐπέχευε φέρουσα
OD.7,173	καλῇ χρυσείῃ, ὑπὲρ ἀργυρέοιο λέβητος,
OD.7,174	νίψασθαι: παρὰ δὲ ξεστὴν ἐτάνυσσε τράπεζαν.
OD.7,175	σῖτον δ' αἰδοίη ταμίη παρέθηκε φέρουσα,
OD.7,176	εἴδατα πόλλ' ἐπιθεῖσα, χαριζομένη παρεόντων.
OD.7,177	αὐτὰρ ὁ πῖνε καὶ ἦσθε πολύτλας δῖος Ὀδυσσεύς.
OD.7,178	καὶ τότε κήρυκα προσέφη μένος Ἀλκινόοιο:
OD.7,179	"ποντόνοε, κρητῆρα κερασσάμενος μέθυ νεῖμον
OD.7,180	πᾶσιν ἀνὰ μέγαρον, ἵνα καὶ Διὶ τερπικεραύνῳ
OD.7,181	σπείσομεν, ὅς θ' ἱκέτῃσιν ἅμ' αἰδοίοισιν ὀπηδεῖ."
OD.7,182	ὣς φάτο, Ποντόνοος δὲ μελίφρονα οἶνον ἐκίρνα,
OD.7,183	νώμησεν δ' ἄρα πᾶσιν ἐπαρξάμενος δεπάεσσιν.
OD.7,184	αὐτὰρ ἐπεὶ σπεῖσάν τε πίον θ', ὅσον ἤθελε θυμός,
OD.7,185	τοῖσιν δ' Ἀλκίνοος ἀγορήσατο καὶ μετέειπε:
OD.7,186	"κέκλυτε, Φαιήκων ἡγήτορες ἠδὲ μέδοντες,
OD.7,187	ὄφρ' εἴπω, τά με θυμὸς ἐνὶ στήθεσσι κελεύει.
OD.7,188	νῦν μὲν δαισάμενοι κατακείετε οἴκαδ' ἰόντες,
OD.7,189	ἠῶθεν δὲ γέροντας ἐπὶ πλέονας καλέσαντες
OD.7,190	ξεῖνον ἐνὶ μεγάροις ξεινίσσομεν ἠδὲ θεοῖσι
OD.7,191	ῥέξομεν ἱερὰ καλά, ἔπειτα δὲ καὶ περὶ πομπῆς
OD.7,192	μνησόμεθ', ὥς χ' ὁ ξεῖνος ἄνευθε πόνου καὶ ἀνίης
OD.7,193	πομπῇ ὑφ' ἡμετέρῃ ἣν πατρίδα γαῖαν ἵκηται
OD.7,194	χαίρων καρπαλίμως, εἰ καὶ μάλα τηλόθεν ἐστί,
OD.7,195	μηδέ τι μεσσηγύς γε κακὸν καὶ πῆμα πάθῃσι
OD.7,196	πρίν γε τὸν ἧς γαίης ἐπιβήμεναι: ἔνθα δ' ἔπειτα
OD.7,197	πείσεται, ἅσσα οἱ αἶσα κατὰ Κλῶθές τε βαρεῖαι
OD.7,198	γεινομένῳ νήσαντο λίνῳ, ὅτε μιν τέκε μήτηρ.
OD.7,199	εἰ δέ τις ἀθανάτων γε κατ' οὐρανοῦ εἰλήλουθεν,
OD.7,200	ἄλλο τι δὴ τόδ' ἔπειτα θεοὶ περιμηχανόωνται.
OD.7,201	αἰεὶ γὰρ τὸ πάρος γε θεοὶ φαίνονται ἐναργεῖς
OD.7,202	ἡμῖν, εὖθ' ἕρδωμεν ἀγακλειτὰς ἑκατόμβας,
OD.7,203	δαίνυνταί τε παρ' ἄμμι καθήμενοι ἔνθα περ ἡμεῖς.
OD.7,204	εἰ δ' ἄρα τις καὶ μοῦνος ἰὼν ξύμβληται ὁδίτης,
OD.7,205	οὔ τι κατακρύπτουσιν, ἐπεί σφισιν ἐγγύθεν εἰμέν,
OD.7,206	ὥς περ Κύκλωπές τε καὶ ἄγρια φῦλα Γιγάντων."
OD.7,207	τὸν δ' ἀπαμειβόμενος προσέφη πολύμητις Ὀδυσσεύς:
OD.7,208	"Ἀλκίνο', ἄλλο τί τοι μελέτω φρεσίν: οὐ γὰρ ἐγώ γε
OD.7,209	ἀθανάτοισιν ἔοικα, τοὶ οὐρανὸν εὐρὺν ἔχουσιν,
OD.7,210	οὐ δέμας οὐδὲ φυήν, ἀλλὰ θνητοῖσι βροτοῖσιν.
OD.7,211	οὕς τινας ὑμεῖς ἴστε μάλιστ' ὀχέοντας ὀϊζὺν
OD.7,212	ἀνθρώπων, τοῖσίν κεν ἐν ἄλγεσιν ἰσωσαίμην:
OD.7,213	καὶ δ' ἔτι κεν καὶ πλείον' ἐγὼ κακὰ μυθησαίμην,
OD.7,214	ὅσσα γε δὴ ξύμπαντα θεῶν ἰότητι μόγησα.
OD.7,215	ἀλλ' ἐμὲ μὲν δορπῆσαι ἐάσατε κηδόμενόν περ:
OD.7,216	οὐ γάρ τι στυγερῇ ἐπὶ γαστέρι κύντερον ἄλλο
OD.7,217	ἔπλετο, ἥ τ' ἐκέλευσεν ἕο μνήσασθαι ἀνάγκῃ
OD.7,218	καὶ μάλα τειρόμενον καὶ ἐνὶ φρεσὶ πένθος ἔχοντα,
OD.7,219	ὡς καὶ ἐγὼ πένθος μὲν ἔχω φρεσίν, ἡ δὲ μάλ' αἰεὶ
OD.7,220	ἐσθέμεναι κέλεται καὶ πινέμεν, ἐκ δέ με πάντων
OD.7,221	ληθάνει, ὅσσ' ἔπαθον, καὶ ἐνιπλησθῆναι ἀνώγει.
OD.7,222	ὑμεῖς δ' ὀτρύνεσθε ἅμ' ἠόϊ φαινομένηφιν,
OD.7,223	ὥς κ' ἐμὲ τὸν δύστηνον ἐμῆς ἐπιβήσετε πάτρης,
OD.7,224	καί περ πολλὰ παθόντα: ἰδόντα με καὶ λίποι αἰὼν
OD.7,225	κτῆσιν ἐμὴν δμῶάς τε καὶ ὑψερεφὲς μέγα δῶμα."
OD.7,226	ὣς ἔφαθ', οἱ δ' ἄρα πάντες ἐπῄνεον ἠδ' ἐκέλευον
OD.7,227	πεμπέμεναι τὸν ξεῖνον, ἐπεὶ κατὰ μοῖραν ἔειπεν.
OD.7,228	αὐτὰρ ἐπεὶ σπεῖσάν τε πίον θ', ὅσον ἤθελε θυμός,
OD.7,229	οἱ μὲν κακκείοντες ἔβαν οἶκόνδε ἕκαστος,
OD.7,230	αὐτὰρ ὁ ἐν μεγάρῳ ὑπελείπετο δῖος Ὀδυσσεύς,
OD.7,231	πὰρ δέ οἱ Ἀρήτη τε καὶ Ἀλκίνοος θεοειδὴς
OD.7,232	ἥσθην: ἀμφίπολοι δ' ἀπεκόσμεον ἔντεα δαιτός.
OD.7,233	τοῖσιν δ' Ἀρήτη λευκώλενος ἤρχετο μύθων:
OD.7,234	ἔγνω γὰρ φᾶρός τε χιτῶνά τε εἵματ' ἰδοῦσα
OD.7,235	καλά, τά ῥ' αὐτὴ τεῦξε σὺν ἀμφιπόλοισι γυναιξί:
OD.7,236	καί μιν φωνήσασ' ἔπεα πτερόεντα προσηύδα:
OD.7,237	"ξεῖνε, τὸ μέν σε πρῶτον ἐγὼν εἰρήσομαι αὐτή:
OD.7,238	τίς πόθεν εἰς ἀνδρῶν; τίς τοι τάδε εἵματ' ἔδωκεν;
OD.7,239	οὐ δὴ φῂς ἐπὶ πόντον ἀλώμενος ἐνθάδ' ἱκέσθαι;"
OD.7,240	τὴν δ' ἀπαμειβόμενος προσέφη πολύμητις Ὀδυσσεύς:
OD.7,241	"ἀργαλέον, βασίλεια, διηνεκέως ἀγορεῦσαι,
OD.7,242	κήδε' ἐπεί μοι πολλὰ δόσαν θεοὶ Οὐρανίωνες:
OD.7,243	τοῦτο δέ τοι ἐρέω, ὅ μ' ἀνείρεαι ἠδὲ μεταλλᾷς.
OD.7,244	Ὠγυγίη τις νῆσος ἀπόπροθεν εἰν ἁλὶ κεῖται:
OD.7,245	ἔνθα μὲν Ἄτλαντος θυγάτηρ, δολόεσσα Καλυψώ,
OD.7,246	ναίει ἐϋπλόκαμος, δεινὴ θεός: οὐδέ τις αὐτῇ
OD.7,247	μίσγεται οὔτε θεῶν οὔτε θνητῶν ἀνθρώπων.
OD.7,248	ἀλλ' ἐμὲ τὸν δύστηνον ἐφέστιον ἤγαγε δαίμων
OD.7,249	οἶον, ἐπεί μοι νῆα θοὴν ἀργῆτι κεραυνῷ
OD.7,250	Ζεὺς ἐλάσας ἐκέασσε μέσῳ ἐνὶ οἴνοπι πόντῳ.
OD.7,251	ἔνθ' ἄλλοι μὲν πάντες ἀπέφθιθεν ἐσθλοὶ ἑταῖροι,
OD.7,252	αὐτὰρ ἐγὼ τρόπιν ἀγκὰς ἑλὼν νεὸς ἀμφιελίσσης
OD.7,253	ἐννῆμαρ φερόμην: δεκάτῃ δέ με νυκτὶ μελαίνῃ
OD.7,254	νῆσον ἐς Ὠγυγίην πέλασαν θεοί, ἔνθα Καλυψὼ
OD.7,255	ναίει ἐϋπλόκαμος, δεινὴ θεός: ἥ με λαβοῦσα
OD.7,256	ἐνδυκέως ἐφίλει τε καὶ ἔτρεφεν ἠδὲ ἔφασκε
OD.7,257	θήσειν ἀθάνατον καὶ ἀγήραον ἤματα πάντα:
OD.7,258	ἀλλ' ἐμὸν οὔ ποτε θυμὸν ἐνὶ στήθεσσιν ἔπειθεν.
OD.7,259	ἔνθα μὲν ἑπτάετες μένον ἔμπεδον, εἵματα δ' αἰεὶ
OD.7,260	δάκρυσι δεύεσκον, τά μοι ἄμβροτα δῶκε Καλυψώ:
OD.7,261	ἀλλ' ὅτε δὴ ὄγδοόν μοι ἐπιπλόμενον ἔτος ἦλθε,
OD.7,262	καὶ τότε δή μ' ἐκέλευσεν ἐποτρύνουσα νέεσθαι
OD.7,263	Ζηνὸς ὑπ' ἀγγελίης, ἢ καὶ νόος ἐτράπετ' αὐτῆς.
OD.7,264	πέμπε δ' ἐπὶ σχεδίης πολυδέσμου, πολλὰ δ' ἔδωκε,
OD.7,265	σῖτον καὶ μέθυ ἡδύ, καὶ ἄμβροτα εἵματα ἕσσεν,
OD.7,266	οὖρον δὲ προέηκεν ἀπήμονά τε λιαρόν τε.
OD.7,267	ἑπτὰ δὲ καὶ δέκα μὲν πλέον ἤματα ποντοπορεύων,
OD.7,268	ὀκτωκαιδεκάτῃ δ' ἐφάνη ὄρεα σκιόεντα
OD.7,269	γαίης ὑμετέρης, γήθησε δέ μοι φίλον ἦτορ,
OD.7,270	δυσμόρῳ: ἦ γὰρ μέλλον ἔτι ξυνέσεσθαι ὀϊζυῖ
OD.7,271	πολλῇ, τήν μοι ἐπῶρσε Ποσειδάων ἐνοσίχθων,
OD.7,272	ὅς μοι ἐφορμήσας ἀνέμους κατέδησε κέλευθον,
OD.7,273	ὤρινεν δὲ θάλασσαν ἀθέσφατον, οὐδέ τι κῦμα
OD.7,274	εἴα ἐπὶ σχεδίης ἁδινὰ στενάχοντα φέρεσθαι.
OD.7,275	τὴν μὲν ἔπειτα θύελλα διεσκέδασ': αὐτὰρ ἐγώ γε
OD.7,276	νηχόμενος τόδε λαῖτμα διέτμαγον, ὄφρα με γαίῃ
OD.7,277	ὑμετέρῃ ἐπέλασσε φέρων ἄνεμός τε καὶ ὕδωρ.
OD.7,278	ἔνθα κέ μ' ἐκβαίνοντα βιήσατο κῦμ' ἐπὶ χέρσου,
OD.7,279	πέτρῃς πρὸς μεγάλῃσι βαλὸν καὶ ἀτερπέϊ χώρῳ,
OD.7,280	ἀλλ' ἀναχασσάμενος νῆχον πάλιν, εἷος ἐπῆλθον
OD.7,281	ἐς ποταμόν, τῇ δή μοι ἐείσατο χῶρος ἄριστος,
OD.7,282	λεῖος πετράων, καὶ ἐπὶ σκέπας ἦν ἀνέμοιο.
OD.7,283	ἐκ δ' ἔπεσον θυμηγερέων, ἐπὶ δ' ἀμβροσίη νὺξ
OD.7,284	ἤλυθ': ἐγὼ δ' ἀπάνευθε διιπετέος ποταμοῖο
OD.7,285	ἐκβὰς ἐν θάμνοισι κατέδραθον, ἀμφὶ δὲ φύλλα
OD.7,286	ἠφυσάμην: ὕπνον δὲ θεὸς κατ' ἀπείρονα χεῦεν.
OD.7,287	ἔνθα μὲν ἐν φύλλοισι, φίλον τετιημένος ἦτορ,
OD.7,288	εὗδον παννύχιος καὶ ἐπ' ἠῶ καὶ μέσον ἦμαρ:
OD.7,289	δύσετό τ' ἠέλιος, καί με γλυκὺς ὕπνος ἀνῆκεν.
OD.7,290	ἀμφιπόλους δ' ἐπὶ θινὶ τεῆς ἐνόησα θυγατρὸς
OD.7,291	παιζούσας, ἐν δ' αὐτὴ ἔην εἰκυῖα θεῇσι.
OD.7,292	τὴν ἱκέτευσ': ἡ δ' οὔ τι νοήματος ἤμβροτεν ἐσθλοῦ,
OD.7,293	ὡς οὐκ ἂν ἔλποιο νεώτερον ἀντιάσαντα
OD.7,294	ἑρξέμεν: αἰεὶ γάρ τε νεώτεροι ἀφραδέουσιν.
OD.7,295	ἥ μοι σῖτον δῶκεν ἅλις ἠδ' αἴθοπα οἶνον
OD.7,296	καὶ λοῦσ' ἐν ποταμῷ καί μοι τάδε εἵματ' ἔδωκε.
OD.7,297	ταῦτά τοι, ἀχνύμενός περ, ἀληθείην κατέλεξα."
OD.7,298	τὸν δ' αὖτ' Ἀλκίνοος ἀπαμείβετο φώνησέν τε:
OD.7,299	"ξεῖν', ἦ τοι μὲν τοῦτό γ' ἐναίσιμον οὐκ ἐνόησε
OD.7,300	παῖς ἐμή, οὕνεκά σ' οὔ τι μετ' ἀμφιπόλοισι γυναιξὶν
OD.7,301	ἦγεν ἐς ἡμετέρου: σὺ δ' ἄρα πρώτην ἱκέτευσας."
OD.7,302	τὸν δ' ἀπαμειβόμενος προσέφη πολύμητις Ὀδυσσεύς:
OD.7,303	"ἥρως, μή μοι τοὔνεκ' ἀμύμονα νείκεε κούρην:
OD.7,304	ἡ μὲν γάρ μ' ἐκέλευε σὺν ἀμφιπόλοισιν ἕπεσθαι,
OD.7,305	ἀλλ' ἐγὼ οὐκ ἔθελον δείσας αἰσχυνόμενός τε,
OD.7,306	μή πως καὶ σοὶ θυμὸς ἐπισκύσσαιτο ἰδόντι:
OD.7,307	δύσζηλοι γάρ τ' εἰμὲν ἐπὶ χθονὶ φῦλ' ἀνθρώπων."
OD.7,308	τὸν δ' αὖτ' Ἀλκίνοος ἀπαμείβετο φώνησέν τε:
OD.7,309	"ξεῖν', οὔ μοι τοιοῦτον ἐνὶ στήθεσσι φίλον κῆρ
OD.7,310	μαψιδίως κεχολῶσθαι: ἀμείνω δ' αἴσιμα πάντα.
OD.7,311	αἲ γάρ, Ζεῦ τε πάτερ καὶ Ἀθηναίη καὶ Ἄπολλον,
OD.7,312	τοῖος ἐών, οἷός ἐσσι, τά τε φρονέων ἅ τ' ἐγώ περ,
OD.7,313	παῖδά τ' ἐμὴν ἐχέμεν καὶ ἐμὸς γαμβρὸς καλέεσθαι,
OD.7,314	αὖθι μένων: οἶκον δέ κ' ἐγὼ καὶ κτήματα δοίην,
OD.7,315	εἴ κ' ἐθέλων γε μένοις: ἀέκοντα δέ σ' οὔ τις ἐρύξει
OD.7,316	Φαιήκων: μὴ τοῦτο φίλον Διὶ πατρὶ γένοιτο.
OD.7,317	πομπὴν δ' ἐς τόδ' ἐγὼ τεκμαίρομαι, ὄφρ' ἐῢ εἰδῇς,
OD.7,318	αὔριον ἔς: τῆμος δὲ σὺ μὲν δεδμημένος ὕπνῳ
OD.7,319	λέξεαι, οἱ δ' ἐλόωσι γαλήνην, ὄφρ' ἂν ἵκηαι
OD.7,320	πατρίδα σὴν καὶ δῶμα, καὶ εἴ πού τοι φίλον ἐστίν,
OD.7,321	εἴ περ καὶ μάλα πολλὸν ἑκαστέρω ἔστ' Εὐβοίης:
OD.7,322	τὴν γὰρ τηλοτάτω φάσ' ἔμμεναι οἵ μιν ἴδοντο
OD.7,323	λαῶν ἡμετέρων, ὅτε τε ξανθὸν Ῥαδάμανθυν
OD.7,324	ἦγον ἐποψόμενον Τιτυόν, Γαιήϊον υἱόν.
OD.7,325	καὶ μὲν οἱ ἔνθ' ἦλθον καὶ ἄτερ καμάτοιο τέλεσσαν
OD.7,326	ἤματι τῷ αὐτῷ καὶ ἀπήνυσαν οἴκαδ' ὀπίσσω.
OD.7,327	εἰδήσεις δὲ καὶ αὐτὸς ἐνὶ φρεσίν, ὅσσον ἄρισται
OD.7,328	νῆες ἐμαὶ καὶ κοῦροι ἀναρρίπτειν ἅλα πηδῷ."
OD.7,329	ὣς φάτο, γήθησεν δὲ πολύτλας δῖος Ὀδυσσεύς,
OD.7,330	εὐχόμενος δ' ἄρα εἶπεν ἔπος τ' ἔφατ' ἔκ τ' ὀνόμαζε:
OD.7,331	"ζεῦ πάτερ, αἴθ', ὅσα εἶπε, τελευτήσειεν ἅπαντα
OD.7,332	Ἀλκίνοος: τοῦ μέν κεν ἐπὶ ζείδωρον ἄρουραν
OD.7,333	ἄσβεστον κλέος εἴη, ἐγὼ δέ κε πατρίδ' ἱκοίμην."
OD.7,334	ὣς οἱ μὲν τοιαῦτα πρὸς ἀλλήλους ἀγόρευον,
OD.7,335	κέκλετο δ' Ἀρήτη λευκώλενος ἀμφιπόλοισι
OD.7,336	δέμνι' ὑπ' αἰθούσῃ θέμεναι καὶ ῥήγεα καλὰ
OD.7,337	πορφύρε' ἐμβαλέειν στορέσαι τ' ἐφύπερθε τάπητας,
OD.7,338	χλαίνας τ' ἐνθέμεναι οὔλας καθύπερθεν ἕσασθαι.
OD.7,339	αἱ δ' ἴσαν ἐκ μεγάροιο δάος μετὰ χερσὶν ἔχουσαι:
OD.7,340	αὐτὰρ ἐπεὶ στόρεσαν πυκινὸν λέχος ἐγκονέουσαι,
OD.7,341	ὤτρυνον Ὀδυσῆα παριστάμεναι ἐπέεσσιν:
OD.7,342	"ὄρσο κέων, ὦ ξεῖνε: πεποίηται δέ τοι εὐνή."
OD.7,343	ὣς φάν: τῷ δ' ἀσπαστὸν ἐείσατο κοιμηθῆναι.
OD.7,344	ὣς ὁ μὲν ἔνθα καθεῦδε πολύτλας δῖος Ὀδυσσεὺς
OD.7,345	τρητοῖσ' ἐν λεχέεσσιν ὑπ' αἰθούσῃ ἐριδούπῳ:
OD.7,346	Ἀλκίνοος δ' ἄρα λέκτο μυχῷ δόμου ὑψηλοῖο,
OD.7,347	πὰρ δὲ γυνὴ δέσποινα λέχος πόρσυνε καὶ εὐνήν.
OD.8,1	Ἦμος δ' ἠριγένεια φάνη ῥοδοδάκτυλος Ἠώς,
OD.8,2	ὤρνυτ' ἄρ' ἐξ εὐνῆς ἱερὸν μένος Ἀλκινόοιο,
OD.8,3	ἂν δ' ἄρα διογενὴς ὦρτο πτολίπορθος Ὀδυσσεύς.
OD.8,4	τοῖσιν δ' ἡγεμόνευ' ἱερὸν μένος Ἀλκινόοιο
OD.8,5	Φαιήκων ἀγορήνδ', ἥ σφιν παρὰ νηυσὶ τέτυκτο.
OD.8,6	ἐλθόντες δὲ καθῖζον ἐπὶ ξεστοῖσι λίθοισι
OD.8,7	πλησίον: ἡ δ' ἀνὰ ἄστυ μετῴχετο Παλλὰς Ἀθήνη
OD.8,8	εἰδομένη κήρυκι δαΐφρονος Ἀλκινόοιο,
OD.8,9	νόστον Ὀδυσσῆϊ μεγαλήτορι μητιόωσα,
OD.8,10	καί ῥα ἑκάστῳ φωτὶ παρισταμένη φάτο μῦθον:
OD.8,11	"δεῦτ' ἄγε, Φαιήκων ἡγήτορες ἠδὲ μέδοντες,
OD.8,12	εἰς ἀγορὴν ἰέναι, ὄφρα ξείνοιο πύθησθε,
OD.8,13	ὃς νέον Ἀλκινόοιο δαΐφρονος ἵκετο δῶμα
OD.8,14	πόντον ἐπιπλαγχθείς, δέμας ἀθανάτοισιν ὁμοῖος."
OD.8,15	ὣς εἰποῦσ' ὤτρυνε μένος καὶ θυμὸν ἑκάστου.
OD.8,16	καρπαλίμως δ' ἔμπληντο βροτῶν ἀγοραί τε καὶ ἕδραι
OD.8,17	ἀγρομένων: πολλοὶ δ' ἄρα θηήσαντο ἰδόντες
OD.8,18	υἱὸν Λαέρταο δαΐφρονα. τῷ δ' ἄρ' Ἀθήνη
OD.8,19	θεσπεσίην κατέχευε χάριν κεφαλῇ τε καὶ ὤμοις
OD.8,20	καί μιν μακρότερον καὶ πάσσονα θῆκεν ἰδέσθαι,
OD.8,21	ὥς κεν Φαιήκεσσι φίλος πάντεσσι γένοιτο
OD.8,22	δεινός τ' αἰδοῖός τε καὶ ἐκτελέσειεν ἀέθλους
OD.8,23	πολλούς, τοὺς Φαίηκες ἐπειρήσαντ' Ὀδυσῆος.
OD.8,24	αὐτὰρ ἐπεί ῥ' ἤγερθεν ὁμηγερέες τ' ἐγένοντο,
OD.8,25	τοῖσιν δ' Ἀλκίνοος ἀγορήσατο καὶ μετέειπε:
OD.8,26	"κέκλυτε, Φαιήκων ἡγήτορες ἠδὲ μέδοντες,
OD.8,27	„ὄφρ' εἴπω, τά με θυμὸς ἐνὶ στήθεσσι κελεύει.“
OD.8,28	ξεῖνος ὅδ', οὐκ οἶδ' ὅς τις, ἀλώμενος ἵκετ' ἐμὸν δῶ,
OD.8,29	ἠὲ πρὸς ἠοίων ἦ ἑσπερίων ἀνθρώπων:
OD.8,30	πομπὴν δ' ὀτρύνει καὶ λίσσεται ἔμπεδον εἶναι.
OD.8,31	ἡμεῖς δ', ὡς τὸ πάρος περ, ἐποτρυνώμεθα πομπήν:
OD.8,32	οὐδὲ γὰρ οὐδέ τις ἄλλος, ὅτις κ' ἐμὰ δώμαθ' ἵκηται,
OD.8,33	ἐνθάδ' ὀδυρόμενος δηρὸν μένει εἵνεκα πομπῆς.
OD.8,34	ἀλλ' ἄγε νῆα μέλαιναν ἐρύσσομεν εἰς ἅλα δῖαν
OD.8,35	πρωτόπλοον, κούρω δὲ δύω καὶ πεντήκοντα
OD.8,36	κρινάσθων κατὰ δῆμον, ὅσοι πάρος εἰσὶν ἄριστοι.
OD.8,37	δησάμενοι δ' εὖ πάντες ἐπὶ κληῖσιν ἐρετμὰ
OD.8,38	ἔκβητ': αὐτὰρ ἔπειτα θοὴν ἀλεγύνετε δαῖτα
OD.8,39	ἡμέτερόνδ' ἐλθόντες: ἐγὼ δ' ἐῢ πᾶσι παρέξω.
OD.8,40	κούροισιν μὲν ταῦτ' ἐπιτέλλομαι: αὐτὰρ οἱ ἄλλοι
OD.8,41	σκηπτοῦχοι βασιλῆες ἐμὰ πρὸς δώματα καλὰ
OD.8,42	ἔρχεσθ', ὄφρα ξεῖνον ἐνὶ μεγάροισι φιλέωμεν:
OD.8,43	μηδέ τις ἀρνείσθω. καλέσασθε δὲ θεῖον ἀοιδόν,
OD.8,44	Δημόδοκον: τῷ γάρ ῥα θεὸς περὶ δῶκεν ἀοιδὴν
OD.8,45	τέρπειν, ὅππῃ θυμὸς ἐποτρύνῃσιν ἀείδειν."
OD.8,46	ὣς ἄρα φωνήσας ἡγήσατο, τοὶ δ' ἅμ' ἕποντο
OD.8,47	σκηπτοῦχοι: κῆρυξ δὲ μετῴχετο θεῖον ἀοιδόν.
OD.8,48	κούρω δὲ κρινθέντε δύω καὶ πεντήκοντα
OD.8,49	βήτην, ὡς ἐκέλευσ', ἐπὶ θῖν' ἁλὸς ἀτρυγέτοιο.
OD.8,50	αὐτὰρ ἐπεί ῥ' ἐπὶ νῆα κατήλυθον ἠδὲ θάλασσαν,
OD.8,51	νῆα μὲν οἵ γε μέλαιναν ἁλὸς βένθοσδε ἔρυσσαν,
OD.8,52	ἐν δ' ἱστόν τ' ἐτίθεντο καὶ ἱστία νηῒ μελαίνῃ,
OD.8,53	ἠρτύναντο δ' ἐρετμὰ τροποῖσ' ἐν δερματίνοισι
OD.8,54	πάντα κατὰ μοῖραν: παρὰ δ' ἱστία λευκὰ τάνυσσαν.
OD.8,55	ὑψοῦ δ' ἐν νοτίῳ τήν γ' ὥρμισαν: αὐτὰρ ἔπειτα
OD.8,56	βάν ῥ' ἴμεν Ἀλκινόοιο δαΐφρονος ἐς μέγα δῶμα.
OD.8,57	πλῆντο δ' ἄρ' αἴθουσαί τε καὶ ἕρκεα καὶ δόμοι ἀνδρῶν
OD.8,58	„ἀγρομένων: πολλοὶ δ' ἄρ' ἔσαν, νέοι ἠδὲ παλαιοί.“
OD.8,59	τοῖσιν δ' Ἀλκίνοος δυοκαίδεκα μῆλ' ἱέρευσεν,
OD.8,60	ὀκτὼ δ' ἀργιόδοντας ὕας, δύο δ' εἰλίποδας βοῦς:
OD.8,61	τοὺς δέρον ἀμφί θ' ἕπον, τετύκοντό τε δαῖτ' ἐρατεινήν.
OD.8,62	κῆρυξ δ' ἐγγύθεν ἦλθεν ἄγων ἐρίηρον ἀοιδόν,
OD.8,63	τὸν περὶ Μοῦσ' ἐφίλησε, δίδου δ' ἀγαθόν τε κακόν τε:
OD.8,64	ὀφθαλμῶν μὲν ἄμερσε, δίδου δ' ἡδεῖαν ἀοιδήν.
OD.8,65	τῷ δ' ἄρα Ποντόνοος θῆκε θρόνον ἀργυρόηλον
OD.8,66	μέσσῳ δαιτυμόνων, πρὸς κίονα μακρὸν ἐρείσας:
OD.8,67	κὰδ δ' ἐκ πασσαλόφι κρέμασεν φόρμιγγα λίγειαν
OD.8,68	αὐτοῦ ὑπὲρ κεφαλῆς καὶ ἐπέφραδε χερσὶν ἑλέσθαι
OD.8,69	κῆρυξ: πὰρ δ' ἐτίθει κάνεον καλήν τε τράπεζαν,
OD.8,70	πὰρ δὲ δέπας οἴνοιο, πιεῖν ὅτε θυμὸς ἀνώγοι.
OD.8,71	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
OD.8,72	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
OD.8,73	Μοῦσ' ἄρ' ἀοιδὸν ἀνῆκεν ἀειδέμεναι κλέα ἀνδρῶν,
OD.8,74	οἴμης, τῆς τότ' ἄρα κλέος οὐρανὸν εὐρὺν ἵκανε,
OD.8,75	νεῖκος Ὀδυσσῆος καὶ Πηλεΐδεω Ἀχιλῆος,
OD.8,76	ὥς ποτε δηρίσαντο θεῶν ἐν δαιτὶ θαλείῃ
OD.8,77	ἐκπάγλοισ' ἐπέεσσιν, ἄναξ δ' ἀνδρῶν Ἀγαμέμνων
OD.8,78	χαῖρε νόῳ, ὅ τ' ἄριστοι Ἀχαιῶν δηριόωντο.
OD.8,79	ὣς γάρ οἱ χρείων μυθήσατο Φοῖβος Ἀπόλλων
OD.8,80	Πυθοῖ ἐν ἠγαθέῃ, ὅθ' ὑπέρβη λάϊνον οὐδὸν
OD.8,81	χρησόμενος. τότε γάρ ῥα κυλίνδετο πήματος ἀρχὴ
OD.8,82	Τρωσί τε καὶ Δαναοῖσι Διὸς μεγάλου διὰ βουλάς.
OD.8,83	ταῦτ' ἄρ' ἀοιδὸς ἄειδε περικλυτός: αὐτὰρ Ὀδυσσεὺς
OD.8,84	πορφύρεον μέγα φᾶρος ἑλὼν χερσὶ στιβαρῇσι
OD.8,85	κὰκ κεφαλῆς εἴρυσσε, κάλυψε δὲ καλὰ πρόσωπα:
OD.8,86	αἴδετο γὰρ Φαίηκας ὑπ' ὀφρύσι δάκρυα λείβων.
OD.8,87	ἦ τοι ὅτε λήξειεν ἀείδων θεῖος ἀοιδός,
OD.8,88	δάκρυ' ὀμορξάμενος κεφαλῆς ἄπο φᾶρος ἕλεσκε
OD.8,89	καὶ δέπας ἀμφικύπελλον ἑλὼν σπείσασκε θεοῖσιν:
OD.8,90	αὐτὰρ ὅτ' ἂψ ἄρχοιτο καὶ ὀτρύνειαν ἀείδειν
OD.8,91	Φαιήκων οἱ ἄριστοι, ἐπεὶ τέρποντ' ἐπέεσσιν,
OD.8,92	ἂψ Ὀδυσεὺς κατὰ κρᾶτα καλυψάμενος γοάασκεν.
OD.8,93	ἔνθ' ἄλλους μὲν πάντας ἐλάνθανε δάκρυα λείβων,
OD.8,94	Ἀλκίνοος δέ μιν οἶος ἐπεφράσατ' ἠδ' ἐνόησεν
OD.8,95	ἥμενος ἄγχ' αὐτοῦ, βαρὺ δὲ στενάχοντος ἄκουσεν.
OD.8,96	αἶψα δὲ Φαιήκεσσι φιληρέτμοισι μετηύδα:
OD.8,97	"κέκλυτε, Φαιήκων ἡγήτορες ἠδὲ μέδοντες:
OD.8,98	ἤδη μὲν δαιτὸς κεκορήμεθα θυμὸν ἐΐσης
OD.8,99	φόρμιγγός θ', ἣ δαιτὶ συνήορός ἐστι θαλείῃ:
OD.8,100	νῦν δ' ἐξέλθωμεν καὶ ἀέθλων πειρηθῶμεν
OD.8,101	πάντων, ὥς χ' ὁ ξεῖνος ἐνίσπῃ οἷσι φίλοισιν
OD.8,102	οἴκαδε νοστήσας, ὅσσον περιγινόμεθ' ἄλλων
OD.8,103	πύξ τε παλαιμοσύνῃ τε καὶ ἅλμασιν ἠδὲ πόδεσσιν."
OD.8,104	ὣς ἄρα φωνήσας ἡγήσατο, τοὶ δ' ἅμ' ἕποντο.
OD.8,105	κὰδ δ' ἐκ πασσαλόφι κρέμασεν φόρμιγγα λίγειαν,
OD.8,106	Δημοδόκου δ' ἕλε χεῖρα καὶ ἔξαγεν ἐκ μεγάροιο
OD.8,107	κῆρυξ: ἦρχε δὲ τῷ αὐτὴν ὁδὸν ἥν περ οἱ ἄλλοι
OD.8,108	Φαιήκων οἱ ἄριστοι, ἀέθλια θαυμανέοντες.
OD.8,109	βὰν δ' ἴμεν εἰς ἀγορήν, ἅμα δ' ἕσπετο πουλὺς ὅμιλος,
OD.8,110	μυρίοι: ἂν δ' ἵσταντο νέοι πολλοί τε καὶ ἐσθλοί.
OD.8,111	ὦρτο μὲν Ἀκρόνεώς τε καὶ Ὠκύαλος καὶ Ἐλατρεὺς
OD.8,112	Ναυτεύς τε Πρυμνεύς τε καὶ Ἀγχίαλος καὶ Ἐρετμεὺς
OD.8,113	Ποντεύς τε Πρῳρεύς τε, Θόων Ἀναβησίνεώς τε
OD.8,114	Ἀμφίαλός θ', υἱὸς Πολυνήου Τεκτονίδαο:
OD.8,115	ἂν δὲ καὶ Εὐρύαλος, βροτολοιγῷ ἶσος Ἄρηϊ,
OD.8,116	Ναυβολίδης, ὃς ἄριστος ἔην εἶδός τε δέμας τε
OD.8,117	πάντων Φαιήκων μετ' ἀμύμονα Λαοδάμαντα.
OD.8,118	ἂν δ' ἔσταν τρεῖς παῖδες ἀμύμονος Ἀλκινόοιο,
OD.8,119	Λαοδάμας θ' Ἅλιός τε καὶ ἀντίθεος Κλυτόνηος.
OD.8,120	οἱ δ' ἦ τοι πρῶτον μὲν ἐπειρήσαντο πόδεσσι:
OD.8,121	τοῖσι δ' ἀπὸ νύσσης τέτατο δρόμος: οἱ δ' ἅμα πάντες
OD.8,122	καρπαλίμως ἐπέτοντο κονίοντες πεδίοιο.
OD.8,123	τῶν δὲ θέειν ὄχ' ἄριστος ἔην Κλυτόνηος ἀμύμων:
OD.8,124	ὅσσον τ' ἐν νειῷ οὖρον πέλει ἡμιόνοιϊν,
OD.8,125	τόσσον ὑπεκπροθέων λαοὺς ἵκεθ', οἱ δ' ἐλίποντο.
OD.8,126	οἱ δὲ παλαιμοσύνης ἀλεγεινῆς πειρήσαντο:
OD.8,127	τῇ δ' αὖτ' Εὐρύαλος ἀπεκαίνυτο πάντας ἀρίστους.
OD.8,128	ἅλματι δ' Ἀμφίαλος πάντων προφερέστατος ἦεν:
OD.8,129	δίσκῳ δ' αὖ πάντων πολὺ φέρτατος ἦεν Ἐλατρεύς,
OD.8,130	πὺξ δ' αὖ Λαοδάμας, ἀγαθὸς πάϊς Ἀλκινόοιο.
OD.8,131	αὐτὰρ ἐπεὶ δὴ πάντες ἐτέρφθησαν φρέν' ἀέθλοις,
OD.8,132	τοῖσ' ἄρα Λαοδάμας μετέφη, πάϊς Ἀλκινόοιο:
OD.8,133	"δεῦτε, φίλοι, τὸν ξεῖνον ἐρώμεθα, εἴ τιν' ἄεθλον
OD.8,134	οἶδέ τε καὶ δεδάηκε: φυήν γε μὲν οὐ κακός ἐστι,
OD.8,135	μηρούς τε κνήμας τε καὶ ἄμφω χεῖρας ὕπερθεν
OD.8,136	αὐχένα τε στιβαρὸν μέγα τε σθένος: οὐδέ τι ἥβης
OD.8,137	δεύεται, ἀλλὰ κακοῖσι συνέρρηκται πολέεσσιν.
OD.8,138	οὐ γὰρ ἐγώ γέ τί φημι κακώτερον ἄλλο θαλάσσης
OD.8,139	ἄνδρα γε συγχεῦαι, εἰ καὶ μάλα καρτερὸς εἴη."
OD.8,140	τὸν δ' αὖτ' Εὐρύαλος ἀπαμείβετο φώνησέν τε:
OD.8,141	"Λαοδάμαν, μάλα τοῦτο ἔπος κατὰ μοῖραν ἔειπες.
OD.8,142	αὐτὸς νῦν προκάλεσσαι ἰὼν καὶ πέφραδε μῦθον."
OD.8,143	αὐτὰρ ἐπεὶ τό γ' ἄκουσ' ἀγαθὸς πάϊς Ἀλκινόοιο,
OD.8,144	στῆ ῥ' ἐς μέσσον ἰὼν καὶ Ὀδυσσῆα προσέειπε:
OD.8,145	"δεῦρ' ἄγε καὶ σύ, ξεῖνε πάτερ, πείρησαι ἀέθλων,
OD.8,146	εἴ τινά που δεδάηκας: ἔοικε δέ σ' ἴδμεν ἀέθλους.
OD.8,147	οὐ μὲν γὰρ μεῖζον κλέος ἀνέρος, ὄφρα κεν ᾖσιν,
OD.8,148	ἢ ὅ τι ποσσίν τε ῥέξῃ καὶ χερσὶν ἑῇσιν.
OD.8,149	ἀλλ' ἄγε πείρησαι, σκέδασον δ' ἀπὸ κήδεα θυμοῦ:
OD.8,150	σοὶ δ' ὁδὸς οὐκέτι δηρὸν ἀπέσσεται, ἀλλά τοι ἤδη
OD.8,151	νηῦς τε κατείρυσται καὶ ἐπαρτέες εἰσὶν ἑταῖροι."
OD.8,152	τὸν δ' ἀπαμειβόμενος προσέφη πολύμητις Ὀδυσσεύς:
OD.8,153	"Λαοδάμαν, τί με ταῦτα κελεύετε κερτομέοντες;
OD.8,154	κήδεά μοι καὶ μᾶλλον ἐνὶ φρεσὶν ἤ περ ἄεθλοι,
OD.8,155	ὃς πρὶν μὲν μάλα πολλὰ πάθον καὶ πολλὰ μόγησα,
OD.8,156	νῦν δὲ μεθ' ὑμετέρῃ ἀγορῇ νόστοιο χατίζων
OD.8,157	ἧμαι, λισσόμενος βασιλῆά τε πάντα τε δῆμον."
OD.8,158	τὸν δ' αὖτ' Εὐρύαλος ἀπαμείβετο νείκεσέ τ' ἄντην:
OD.8,159	"οὐ γάρ σ' οὐδέ, ξεῖνε, δαήμονι φωτὶ ἐΐσκω
OD.8,160	ἄθλων, οἷά τε πολλὰ μετ' ἀνθρώποισι πέλονται,
OD.8,161	ἀλλὰ τῷ, ὅς θ' ἅμα νηῒ πολυκλήϊδι θαμίζων,
OD.8,162	ἀρχὸς ναυτάων, οἵ τε πρηκτῆρες ἔασι,
OD.8,163	φόρτου τε μνήμων καὶ ἐπίσκοπος ᾖσιν ὁδαίων
OD.8,164	κερδέων θ' ἁρπαλέων: οὐδ' ἀθλητῆρι ἔοικας."
OD.8,165	τὸν δ' ἄρ' ὑπόδρα ἰδὼν προσέφη πολύμητις Ὀδυσσεύς:
OD.8,166	"ξεῖν', οὐ καλὸν ἔειπες: ἀτασθάλῳ ἀνδρὶ ἔοικας.
OD.8,167	οὕτως οὐ πάντεσσι θεοὶ χαρίεντα διδοῦσιν
OD.8,168	ἀνδράσιν, οὔτε φυὴν οὔτ' ἂρ φρένας οὔτ' ἀγορητύν.
OD.8,169	ἄλλος μὲν γὰρ εἶδος ἀκιδνότερος πέλει ἀνήρ,
OD.8,170	ἀλλὰ θεὸς μορφὴν ἔπεσι στέφει: οἱ δέ τ' ἐς αὐτὸν
OD.8,171	τερπόμενοι λεύσσουσιν, ὁ δ' ἀσφαλέως ἀγορεύει,
OD.8,172	αἰδοῖ μειλιχίῃ, μετὰ δὲ πρέπει ἀγρομένοισιν,
OD.8,173	ἐρχόμενον δ' ἀνὰ ἄστυ θεὸν ὣς εἰσορόωσιν.
OD.8,174	ἄλλος δ' αὖ εἶδος μὲν ἀλίγκιος ἀθανάτοισιν,
OD.8,175	ἀλλ' οὔ οἱ χάρις ἀμφὶ περιστέφεται ἐπέεσσιν,
OD.8,176	ὡς καὶ σοὶ εἶδος μὲν ἀριπρεπές, οὐδέ κεν ἄλλως
OD.8,177	οὐδὲ θεὸς τεύξειε, νόον δ' ἀποφώλιός ἐσσι.
OD.8,178	ὤρινάς μοι θυμὸν ἐνὶ στήθεσσι φίλοισιν
OD.8,179	εἰπὼν οὐ κατὰ κόσμον: ἐγὼ δ' οὐ νῆϊς ἀέθλων,
OD.8,180	ὡς σύ γε μυθεῖαι, ἀλλ' ἐν πρώτοισιν ὀΐω
OD.8,181	ἔμμεναι, ὄφρ' ἥβῃ τε πεποίθεα χερσί τ' ἐμῇσι.
OD.8,182	νῦν δ' ἔχομαι κακότητι καὶ ἄλγεσι: πολλὰ γὰρ ἔτλην,
OD.8,183	ἀνδρῶν τε πτολέμους ἀλεγεινά τε κύματα πείρων.
OD.8,184	ἀλλὰ καὶ ὧς, κακὰ πολλὰ παθών, πειρήσομ' ἀέθλων:
OD.8,185	θυμοδακὴς γὰρ μῦθος: ἐπώτρυνας δέ με εἰπών."
OD.8,186	ἦ ῥα, καὶ αὐτῷ φάρει ἀναΐξας λάβε δίσκον
OD.8,187	μείζονα καὶ πάχετον, στιβαρώτερον οὐκ ὀλίγον περ
OD.8,188	ἢ οἵῳ Φαίηκες ἐδίσκεον ἀλλήλοισι.
OD.8,189	τόν ῥα περιστρέψας ἧκε στιβαρῆς ἀπὸ χειρός:
OD.8,190	βόμβησεν δὲ λίθος: κατὰ δ' ἔπτηξαν ποτὶ γαίῃ
OD.8,191	Φαίηκες δολιχήρετμοι, ναυσικλυτοὶ ἄνδρες,
OD.8,192	λᾶος ὑπὸ ῥιπῆς: ὁ δ' ὑπέρπτατο σήματα πάντων,
OD.8,193	ῥίμφα θέων ἀπὸ χειρός: ἔθηκε δὲ τέρματ' Ἀθήνη
OD.8,194	ἀνδρὶ δέμας εἰκυῖα, ἔπος τ' ἔφατ' ἔκ τ' ὀνόμαζε:
OD.8,195	"καί κ' ἀλαός τοι, ξεῖνε, διακρίνειε τὸ σῆμα
OD.8,196	ἀμφαφόων, ἐπεὶ οὔ τι μεμιγμένον ἐστὶν ὁμίλῳ,
OD.8,197	ἀλλὰ πολὺ πρῶτον. σὺ δὲ θάρσει τόνδε γ' ἄεθλον:
OD.8,198	οὔ τις Φαιήκων τόν γ' ἵξεται οὐδ' ὑπερήσει."
OD.8,199	ὣς φάτο, γήθησεν δὲ πολύτλας δῖος Ὀδυσσεύς,
OD.8,200	χαίρων οὕνεχ' ἑταῖρον ἐνηέα λεῦσσ' ἐν ἀγῶνι.
OD.8,201	καὶ τότε κουφότερον μετεφώνεε Φαιήκεσσι:
OD.8,202	"τοῦτον νῦν ἀφίκεσθε, νέοι: τάχα δ' ὕστερον ἄλλον
OD.8,203	ἥσειν ἢ τοσσοῦτον ὀΐομαι ἢ ἔτι μάσσον.
OD.8,204	τῶν δ' ἄλλων ὅτινα κραδίη θυμός τε κελεύει,
OD.8,205	δεῦρ' ἄγε πειρηθήτω, ἐπεί μ' ἐχολώσατε λίην,
OD.8,206	ἢ πὺξ ἠὲ πάλῃ ἢ καὶ ποσίν, οὔ τι μεγαίρω,
OD.8,207	πάντων Φαιήκων πλήν γ' αὐτοῦ Λαοδάμαντος.
OD.8,208	ξεῖνος γάρ μοι ὅδ' ἐστί: τίς ἂν φιλέοντι μάχοιτο;
OD.8,209	ἄφρων δὴ κεῖνός γε καὶ οὐτιδανὸς πέλει ἀνήρ,
OD.8,210	ὅς τις ξεινοδόκῳ ἔριδα προφέρηται ἀέθλων
OD.8,211	δήμῳ ἐν ἀλλοδαπῷ: ἕο δ' αὐτοῦ πάντα κολούει.
OD.8,212	τῶν δ' ἄλλων οὔ πέρ τιν' ἀναίνομαι οὐδ' ἀθερίζω,
OD.8,213	ἀλλ' ἐθέλω ἴδμεν καὶ πειρηθήμεναι ἄντην.
OD.8,214	πάντα γὰρ οὐ κακός εἰμι, μετ' ἀνδράσιν ὅσσοι ἄεθλοι:
OD.8,215	εὖ μὲν τόξον οἶδα ἐΰξοον ἀμφαφάασθαι:
OD.8,216	πρῶτός κ' ἄνδρα βάλοιμι ὀϊστεύσας ἐν ὁμίλῳ
OD.8,217	ἀνδρῶν δυσμενέων, εἰ καὶ μάλα πολλοὶ ἑταῖροι
OD.8,218	ἄγχι παρασταῖεν καὶ τοξαζοίατο φωτῶν.
OD.8,219	οἶος δή με Φιλοκτήτης ἀπεκαίνυτο τόξῳ
OD.8,220	δήμῳ ἔνι Τρώων, ὅτε τοξαζοίμεθ' Ἀχαιοί:
OD.8,221	τῶν δ' ἄλλων ἐμέ φημι πολὺ προφερέστερον εἶναι,
OD.8,222	ὅσσοι νῦν βροτοί εἰσιν ἐπὶ χθονὶ σῖτον ἔδοντες.
OD.8,223	ἀνδράσι δὲ προτέροισιν ἐριζέμεν οὐκ ἐθελήσω,
OD.8,224	οὔθ' Ἡρακλῆϊ οὔτ' Εὐρύτῳ Οἰχαλιῆϊ,
OD.8,225	οἵ ῥα καὶ ἀθανάτοισιν ἐρίζεσκον περὶ τόξων.
OD.8,226	τῶ ῥα καὶ αἶψ' ἔθανεν μέγας Εὔρυτος οὐδ' ἐπὶ γῆρας
OD.8,227	ἵκετ' ἐνὶ μεγάροισι: χολωσάμενος γὰρ Ἀπόλλων
OD.8,228	ἔκτανεν, οὕνεκά μιν προκαλίζετο τοξάζεσθαι.
OD.8,229	δουρὶ δ' ἀκοντίζω ὅσον οὐκ ἄλλος τις ὀϊστῷ.
OD.8,230	οἴοισιν δείδοικα ποσὶν μή τίς με παρέλθῃ
OD.8,231	Φαιήκων: λίην γὰρ ἀεικελίως ἐδαμάσθην
OD.8,232	κύμασιν ἐν πολλοῖσ', ἐπεὶ οὐ κομιδὴ κατὰ νῆα
OD.8,233	ἦεν ἐπηετανός: τῶ μοι φίλα γυῖα λέλυνται."
OD.8,234	ὣς ἔφαθ', οἱ δ' ἄρα πάντες ἀκὴν ἐγένοντο σιωπῇ:
OD.8,235	Ἀλκίνοος δέ μιν οἶος ἀμειβόμενος προσέειπε:
OD.8,236	"ξεῖν', ἐπεὶ οὐκ ἀχάριστα μεθ' ἡμῖν ταῦτ' ἀγορεύεις,
OD.8,237	ἀλλ' ἐθέλεις ἀρετὴν σὴν φαινέμεν, ἥ τοι ὀπηδεῖ,
OD.8,238	χωόμενος, ὅτι σ' οὗτος ἀνὴρ ἐν ἀγῶνι παραστὰς
OD.8,239	νείκεσεν, ὡς ἂν σὴν ἀρετὴν βροτὸς οὔ τις ὄνοιτο,
OD.8,240	ὅς τις ἐπίσταιτο ᾗσι φρεσὶν ἄρτια βάζειν:
OD.8,241	ἀλλ' ἄγε νῦν ἐμέθεν ξυνίει ἔπος, ὄφρα καὶ ἄλλῳ
OD.8,242	εἴπῃς ἡρώων, ὅτε κεν σοῖσ' ἐν μεγάροισι
OD.8,243	δαινύῃ παρὰ σῇ τ' ἀλόχῳ καὶ σοῖσι τέκεσσιν,
OD.8,244	ἡμετέρης ἀρετῆς μεμνημένος, οἷα καὶ ἡμῖν
OD.8,245	Ζεὺς ἐπὶ ἔργα τίθησι διαμπερὲς ἐξ ἔτι πατρῶν.
OD.8,246	οὐ γὰρ πυγμάχοι εἰμὲν ἀμύμονες οὐδὲ παλαισταί,
OD.8,247	ἀλλὰ ποσὶ κραιπνῶς θέομεν καὶ νηυσὶν ἄριστοι,
OD.8,248	αἰεὶ δ' ἡμῖν δαίς τε φίλη κίθαρίς τε χοροί τε
OD.8,249	εἵματά τ' ἐξημοιβὰ λοετρά τε θερμὰ καὶ εὐναί.
OD.8,250	ἀλλ' ἄγε, Φαιήκων βητάρμονες ὅσσοι ἄριστοι,
OD.8,251	παίσατε, ὥς χ' ὁ ξεῖνος ἐνίσπῃ οἷσι φίλοισιν,
OD.8,252	οἴκαδε νοστήσας, ὅσσον περιγινόμεθ' ἄλλων
OD.8,253	ναυτιλίῃ καὶ ποσσὶ καὶ ὀρχηστυῖ καὶ ἀοιδῇ.
OD.8,254	Δημοδόκῳ δέ τις αἶψα κιὼν φόρμιγγα λίγειαν
OD.8,255	οἰσέτω, ἥ που κεῖται ἐν ἡμετέροισι δόμοισιν."
OD.8,256	ὣς ἔφατ' Ἀλκίνοος θεοείκελος, ὦρτο δὲ κῆρυξ
OD.8,257	οἴσων φόρμιγγα γλαφυρὴν δόμου ἐκ βασιλῆος.
OD.8,258	αἰσυμνῆται δὲ κριτοὶ ἐννέα πάντες ἀνέσταν,
OD.8,259	δήμιοι, οἳ κατ' ἀγῶνα ἐῢ πρήσσεσκον ἕκαστα,
OD.8,260	λείηναν δὲ χορόν, καλὸν δ' εὔρυναν ἀγῶνα.
OD.8,261	κῆρυξ δ' ἐγγύθεν ἦλθε φέρων φόρμιγγα λίγειαν
OD.8,262	Δημοδόκῳ: ὁ δ' ἔπειτα κί' ἐς μέσον: ἀμφὶ δὲ κοῦροι
OD.8,263	πρωθῆβαι ἵσταντο, δαήμονες ὀρχηθμοῖο,
OD.8,264	πέπληγον δὲ χορὸν θεῖον ποσίν. αὐτὰρ Ὀδυσσεὺς
OD.8,265	μαρμαρυγὰς θηεῖτο ποδῶν, θαύμαζε δὲ θυμῷ.
OD.8,266	αὐτὰρ ὁ φορμίζων ἀνεβάλλετο καλὸν ἀείδειν
OD.8,267	ἀμφ' Ἄρεος φιλότητος ἐϋστεφάνου τ' Ἀφροδίτης,
OD.8,268	ὡς τὰ πρῶτ' ἐμίγησαν ἐν Ἡφαίστοιο δόμοισι
OD.8,269	λάθρῃ: πολλὰ δὲ δῶκε, λέχος δ' ᾔσχυνε καὶ εὐνὴν
OD.8,270	Ἡφαίστοιο ἄνακτος. ἄφαρ δέ οἱ ἄγγελος ἦλθεν
OD.8,271	Ἥλιος, ὅ σφ' ἐνόησε μιγαζομένους φιλότητι.
OD.8,272	Ἥφαιστος δ' ὡς οὖν θυμαλγέα μῦθον ἄκουσε,
OD.8,273	βῆ ῥ' ἴμεν ἐς χαλκεῶνα, κακὰ φρεσὶ βυσσοδομεύων:
OD.8,274	ἐν δ' ἔθετ' ἀκμοθέτῳ μέγαν ἄκμονα, κόπτε δὲ δεσμοὺς
OD.8,275	ἀρρήκτους ἀλύτους, ὄφρ' ἔμπεδον αὖθι μένοιεν.
OD.8,276	αὐτὰρ ἐπεὶ δὴ τεῦξε δόλον κεχολωμένος Ἄρει,
OD.8,277	βῆ ῥ' ἴμεν ἐς θάλαμον, ὅθι οἱ φίλα δέμνια κεῖτο:
OD.8,278	ἀμφὶ δ' ἄρ' ἑρμῖσιν χέε δέσματα κύκλῳ ἁπάντῃ,
OD.8,279	πολλὰ δὲ καὶ καθύπερθε μελαθρόφιν ἐξεκέχυντο,
OD.8,280	ἠΰτ' ἀράχνια λεπτά: τά γ' οὔ κέ τις οὐδὲ ἴδοιτο,
OD.8,281	οὐδὲ θεῶν μακάρων: περὶ γὰρ δολόεντα τέτυκτο.
OD.8,282	αὐτὰρ ἐπεὶ δὴ πάντα δόλον περὶ δέμνια χεῦεν,
OD.8,283	εἴσατ' ἴμεν ἐς Λῆμνον, ἐϋκτίμενον πτολίεθρον,
OD.8,284	ἥ οἱ γαιάων πολὺ φιλτάτη ἐστὶν ἁπασέων.
OD.8,285	οὐδ' ἀλαὸς σκοπιὴν εἶχε χρυσήνιος Ἄρης,
OD.8,286	ὡς ἴδεν Ἥφαιστον κλυτοτέχνην νόσφι κιόντα:
OD.8,287	βῆ δ' ἴμεναι πρὸς δῶμα περικλυτοῦ Ἡφαίστοιο,
OD.8,288	ἰχανόων φιλότητος ἐϋστεφάνου Κυθερείης.
OD.8,289	ἡ δὲ νέον παρὰ πατρὸς ἐρισθενέος Κρονίωνος
OD.8,290	ἐρχομένη κατ' ἄρ' ἕζεθ': ὁ δ' εἴσω δώματος ᾔει
OD.8,291	ἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε:
OD.8,292	"δεῦρο, φίλη, λέκτρονδε, τραπείομεν εὐνηθέντε:
OD.8,293	οὐ γὰρ ἔθ' Ἥφαιστος μεταδήμιος, ἀλλά που ἤδη
OD.8,294	οἴχεται ἐς Λῆμνον μετὰ Σίντιας ἀγριοφώνους."
OD.8,295	ὣς φάτο, τῇ δ' ἀσπαστὸν ἐείσατο κοιμηθῆναι.
OD.8,296	τὼ δ' ἐς δέμνια βάντε κατέδραθον: ἀμφὶ δὲ δεσμοὶ
OD.8,297	τεχνήεντες ἔχυντο πολύφρονος Ἡφαίστοιο,
OD.8,298	οὐδέ τι κινῆσαι μελέων ἦν οὐδ' ἀναεῖραι.
OD.8,299	καὶ τότε δὴ γίνωσκον, ὅ τ' οὐκέτι φυκτὰ πέλοντο.
OD.8,300	ἀγχίμολον δέ σφ' ἦλθε περικλυτὸς ἀμφιγυήεις,
OD.8,301	αὖτις ὑποστρέψας πρὶν Λήμνου γαῖαν ἱκέσθαι:
OD.8,302	Ἠέλιος γάρ οἱ σκοπιὴν ἔχεν εἶπέ τε μῦθον.
OD.8,303	„βῆ δ' ἴμεναι πρὸς δῶμα, φίλον τετιημένος ἦτορ:“
OD.8,304	ἔστη δ' ἐν προθύροισι, χόλος δέ μιν ἄγριος ᾕρει:
OD.8,305	σμερδαλέον δ' ἐβόησε γέγωνέ τε πᾶσι θεοῖσι:
OD.8,306	"ζεῦ πάτερ ἠδ' ἄλλοι μάκαρες θεοὶ αἰὲν ἐόντες,
OD.8,307	δεῦθ', ἵνα ἔργ' ἀγέλαστα καὶ οὐκ ἐπιεικτὰ ἴδησθε,
OD.8,308	ὡς ἐμὲ χωλὸν ἐόντα Διὸς θυγάτηρ Ἀφροδίτη
OD.8,309	αἰὲν ἀτιμάζει, φιλέει δ' ἀΐδηλον Ἄρηα,
OD.8,310	οὕνεχ' ὁ μὲν καλός τε καὶ ἀρτίπος, αὐτὰρ ἐγώ γε
OD.8,311	ἠπεδανὸς γενόμην: ἀτὰρ οὔ τί μοι αἴτιος ἄλλος,
OD.8,312	ἀλλὰ τοκῆε δύω, τὼ μὴ γείνασθαι ὄφελλον.
OD.8,313	ἀλλ' ὄψεσθ', ἵνα τώ γε καθεύδετον ἐν φιλότητι,
OD.8,314	εἰς ἐμὰ δέμνια βάντες: ἐγὼ δ' ὁρόων ἀκάχημαι.
OD.8,315	οὐ μέν σφεας ἔτ' ἔολπα μίνυνθά γε κειέμεν οὕτω,
OD.8,316	καὶ μάλα περ φιλέοντε: τάχ' οὐκ ἐθελήσετον ἄμφω
OD.8,317	εὕδειν: ἀλλά σφωε δόλος καὶ δεσμὸς ἐρύξει,
OD.8,318	εἰς ὅ κέ μοι μάλα πάντα πατὴρ ἀποδῷσιν ἔεδνα,
OD.8,319	ὅσσα οἱ ἐγγυάλιξα κυνώπιδος εἵνεκα κούρης,
OD.8,320	οὕνεκά οἱ καλὴ θυγάτηρ, ἀτὰρ οὐκ ἐχέθυμος."
OD.8,321	ὣς ἔφαθ', οἱ δ' ἀγέροντο θεοὶ ποτὶ χαλκοβατὲς δῶ:
OD.8,322	ἦλθε Ποσειδάων γαιήοχος, ἦλθ' ἐριούνης
OD.8,323	Ἑρμείας, ἦλθεν δὲ ἄναξ ἑκάεργος Ἀπόλλων.
OD.8,324	θηλύτεραι δὲ θεαὶ μένον αἰδόϊ οἴκοι ἑκάστη.
OD.8,325	ἔσταν δ' ἐν προθύροισι θεοί, δωτῆρες ἑάων:
OD.8,326	ἄσβεστος δ' ἄρ' ἐνῶρτο γέλως μακάρεσσι θεοῖσι
OD.8,327	τέχνας εἰσορόωσι πολύφρονος Ἡφαίστοιο.
OD.8,328	ὧδε δέ τις εἴπεσκεν ἰδὼν ἐς πλησίον ἄλλον:
OD.8,329	"οὐκ ἀρετᾷ κακὰ ἔργα: κιχάνει τοι βραδὺς ὠκύν,
OD.8,330	ὡς καὶ νῦν Ἥφαιστος ἐὼν βραδὺς εἷλεν Ἄρηα,
OD.8,331	ὠκύτατόν περ ἐόντα θεῶν, οἳ Ὄλυμπον ἔχουσι,
OD.8,332	χωλὸς ἐών, τέχνῃσι: τὸ καὶ μοιχάγρι' ὀφέλλει."
OD.8,333	ὣς οἱ μὲν τοιαῦτα πρὸς ἀλλήλους ἀγόρευον:
OD.8,334	Ἑρμῆν δὲ προσέειπεν ἄναξ Διὸς υἱὸς Ἀπόλλων:
OD.8,335	"ἑρμεία Διὸς υἱέ, διάκτορε, δῶτορ ἑάων,
OD.8,336	ἦ ῥά κεν ἐν δεσμοῖσ' ἐθέλοις κρατεροῖσι πιεσθεὶς
OD.8,337	εὕδειν ἐν λέκτροισι παρὰ χρυσῇ Ἀφροδίτῃ;"
OD.8,338	τὸν δ' ἠμείβετ' ἔπειτα διάκτορος Ἀργεϊφόντης:
OD.8,339	"αἲ γὰρ τοῦτο γένοιτο, ἄναξ ἑκατηβόλ' Ἄπολλον.
OD.8,340	δεσμοὶ μὲν τρὶς τόσσοι ἀπείρονες ἀμφὶς ἔχοιεν,
OD.8,341	ὑμεῖς δ' εἰσορόῳτε θεοὶ πᾶσαί τε θέαιναι,
OD.8,342	αὐτὰρ ἐγὼν εὕδοιμι παρὰ χρυσῇ Ἀφροδίτῃ."
OD.8,343	ὣς ἔφατ', ἐν δὲ γέλως ὦρτ' ἀθανάτοισι θεοῖσιν.
OD.8,344	οὐδὲ Ποσειδάωνα γέλως ἔχε, λίσσετο δ' αἰεὶ
OD.8,345	Ἥφαιστον κλυτοεργόν, ὅπως λύσειεν Ἄρηα:
OD.8,346	καί μιν φωνήσας ἔπεα πτερόεντα προσηύδα:
OD.8,347	"λῦσον: ἐγὼ δέ τοι αὐτὸν ὑπίσχομαι, ὡς σὺ κελεύεις,
OD.8,348	τείσειν αἴσιμα πάντα μετ' ἀθανάτοισι θεοῖσι:"
OD.8,349	τὸν δ' αὖτε προσέειπε περικλυτὸς ἀμφιγυήεις:
OD.8,350	"μή με, Ποσείδαον γαιήοχε, ταῦτα κέλευε:
OD.8,351	δειλαί τοι δειλῶν γε καὶ ἐγγύαι ἐγγυάασθαι.
OD.8,352	πῶς ἂν ἐγώ σε δέοιμι μετ' ἀθανάτοισι θεοῖσιν,
OD.8,353	εἴ κεν Ἄρης οἴχοιτο χρέος καὶ δεσμὸν ἀλύξας;"
OD.8,354	τὸν δ' αὖτε προσέειπε Ποσειδάων ἐνοσίχθων:
OD.8,355	"Ἥφαιστ', εἴ περ γάρ κεν Ἄρης χρεῖος ὑπαλύξας
OD.8,356	οἴχηται φεύγων, αὐτός τοι ἐγὼ τάδε τείσω."
OD.8,357	τὸν δ' ἠμείβετ' ἔπειτα περικλυτὸς ἀμφιγυήεις:
OD.8,358	"οὐκ ἔστ' οὐδὲ ἔοικε τεὸν ἔπος ἀρνήσασθαι."
OD.8,359	ὣς εἰπὼν δεσμὸν ἀνίει μένος Ἡφαίστοιο.
OD.8,360	τὼ δ' ἐπεὶ ἐκ δεσμοῖο λύθεν, κρατεροῦ περ ἐόντος,
OD.8,361	αὐτίκ' ἀναΐξαντε ὁ μὲν Θρῄκηνδε βεβήκει,
OD.8,362	ἡ δ' ἄρα Κύπρον ἵκανε φιλομμειδὴς Ἀφροδίτη,
OD.8,363	ἐς Πάφον, ἔνθα τέ οἱ τέμενος βωμός τε θυήεις.
OD.8,364	ἔνθα δέ μιν Χάριτες λοῦσαν καὶ χρῖσαν ἐλαίῳ,
OD.8,365	ἀμβρότῳ, οἷα θεοὺς ἐπενήνοθεν αἰὲν ἐόντας,
OD.8,366	ἀμφὶ δὲ εἵματα ἕσσαν ἐπήρατα, θαῦμα ἰδέσθαι.
OD.8,367	ταῦτ' ἄρ' ἀοιδὸς ἄειδε περικλυτός: αὐτὰρ Ὀδυσσεὺς
OD.8,368	τέρπετ' ἐνὶ φρεσὶν ᾗσιν ἀκούων ἠδὲ καὶ ἄλλοι
OD.8,369	Φαίηκες δολιχήρετμοι, ναυσικλυτοὶ ἄνδρες.
OD.8,370	ἀλκίνοος δ' Ἅλιον καὶ Λαοδάμαντα κέλευσε
OD.8,371	μουνὰξ ὀρχήσασθαι, ἐπεί σφισιν οὔ τις ἔριζεν.
OD.8,372	οἱ δ' ἐπεὶ οὖν σφαῖραν καλὴν μετὰ χερσὶν ἕλοντο,
OD.8,373	πορφυρέην, τήν σφιν Πόλυβος ποίησε δαΐφρων,
OD.8,374	τὴν ἕτερος ῥίπτασκε ποτὶ νέφεα σκιόεντα
OD.8,375	ἰδνωθεὶς ὀπίσω: ὁ δ' ἀπὸ χθονὸς ὑψόσ' ἀερθεὶς
OD.8,376	ῥηϊδίως μεθέλεσκε, πάρος ποσὶν οὖδας ἱκέσθαι.
OD.8,377	αὐτὰρ ἐπεὶ δὴ σφαίρῃ ἀν' ἰθὺν πειρήσαντο,
OD.8,378	ὀρχείσθην δὴ ἔπειτα ποτὶ χθονὶ πουλυβοτείρῃ
OD.8,379	ταρφέ' ἀμειβομένω: κοῦροι δ' ἐπελήκεον ἄλλοι
OD.8,380	ἑσταότες κατ' ἀγῶνα, πολὺς δ' ὑπὸ κόμπος ὀρώρει.
OD.8,381	δὴ τότ' ἄρ' Ἀλκίνοον προσεφώνεε δῖος Ὀδυσσεύς:
OD.8,382	"ἀλκίνοε κρεῖον, πάντων ἀριδείκετε λαῶν,
OD.8,383	ἠμὲν ἀπείλησας βητάρμονας εἶναι ἀρίστους,
OD.8,384	ἠδ' ἄρ' ἑτοῖμα τέτυκτο: σέβας μ' ἔχει εἰσορόωντα."
OD.8,385	ὣς φάτο, γήθησεν δ' ἱερὸν μένος Ἀλκινόοιο,
OD.8,386	αἶψα δὲ Φαιήκεσσι φιληρέτμοισι μετηύδα:
OD.8,387	"κέκλυτε, Φαιήκων ἡγήτορες ἠδὲ μέδοντες:
OD.8,388	ὁ ξεῖνος μάλα μοι δοκέει πεπνυμένος εἶναι.
OD.8,389	ἀλλ' ἄγε οἱ δῶμεν ξεινήϊον, ὡς ἐπιεικές.
OD.8,390	δώδεκα γὰρ κατὰ δῆμον ἀριπρεπέες βασιλῆες
OD.8,391	ἀρχοὶ κραίνουσι, τρεισκαιδέκατος δ' ἐγὼ αὐτός:
OD.8,392	τῶν οἱ ἕκαστος φᾶρος ἐϋπλυνὲς ἠδὲ χιτῶνα
OD.8,393	καὶ χρυσοῖο τάλαντον ἐνείκατε τιμήεντος.
OD.8,394	αἶψα δὲ πάντα φέρωμεν ἀολλέα, ὄφρ' ἐνὶ χερσὶ
OD.8,395	ξεῖνος ἔχων ἐπὶ δόρπον ἴῃ χαίρων ἐνὶ θυμῷ.
OD.8,396	Εὐρύαλος δέ ἑ αὐτὸν ἀρεσσάσθω ἐπέεσσι
OD.8,397	καὶ δώρῳ, ἐπεὶ οὔ τι ἔπος κατὰ μοῖραν ἔειπεν."
OD.8,398	ὣς ἔφαθ', οἱ δ' ἄρα πάντες ἐπῄνεον ἠδ' ἐκέλευον,
OD.8,399	δῶρα δ' ἄρ' οἰσέμεναι πρόεσαν κήρυκα ἕκαστος.
OD.8,400	τὸν δ' αὖτ' Εὐρύαλος ἀπαμείβετο φώνησέν τε:
OD.8,401	"ἀλκίνοε κρεῖον, πάντων ἀριδείκετε λαῶν,
OD.8,402	τοιγὰρ ἐγὼ τὸν ξεῖνον ἀρέσσομαι, ὡς σὺ κελεύεις.
OD.8,403	δώσω οἱ τόδ' ἄορ παγχάλκεον, ᾧ ἔπι κώπη
OD.8,404	ἀργυρέη, κολεὸν δὲ νεοπρίστου ἐλέφαντος
OD.8,405	ἀμφιδεδίνηται: πολέος δέ οἱ ἄξιον ἔσται."
OD.8,406	ὣς εἰπὼν ἐν χερσὶ τίθει ξίφος ἀργυρόηλον,
OD.8,407	καί μιν φωνήσας ἔπεα πτερόεντα προσηύδα:
OD.8,408	"χαῖρε, πάτερ ὦ ξεῖνε: ἔπος δ' εἴ περ τι βέβακται
OD.8,409	δεινόν, ἄφαρ τὸ φέροιεν ἀναρπάξασαι ἄελλαι.
OD.8,410	σοὶ δὲ θεοὶ ἄλοχόν τ' ἰδέειν καὶ πατρίδ' ἱκέσθαι
OD.8,411	δοῖεν, ἐπεὶ δὴ δηθὰ φίλων ἄπο πήματα πάσχεις."
OD.8,412	τὸν δ' ἀπαμειβόμενος προσέφη πολύμητις Ὀδυσσεύς:
OD.8,413	"καὶ σύ, φίλος, μάλα χαῖρε, θεοὶ δέ τοι ὄλβια δοῖεν:
OD.8,414	μηδέ τί τοι ξίφεός γε ποθὴ μετόπισθε γένοιτο
OD.8,415	τούτου, ὃ δή μοι δῶκας ἀρεσσάμενος ἐπέεσσιν."
OD.8,416	ἦ ῥα, καὶ ἀμφ' ὤμοισι θέτο ξίφος ἀργυρόηλον.
OD.8,417	δύσετό τ' ἠέλιος, καὶ τῷ κλυτὰ δῶρα παρῆεν.
OD.8,418	καὶ τά γ' ἐς Ἀλκινόοιο φέρον κήρυκες ἀγαυοί:
OD.8,419	δεξάμενοι δ' ἄρα παῖδες ἀμύμονος Ἀλκινόοιο
OD.8,420	μητρὶ παρ' αἰδοίῃ ἔθεσαν περικαλλέα δῶρα.
OD.8,421	τοῖσιν δ' ἡγεμόνευ' ἱερὸν μένος Ἀλκινόοιο,
OD.8,422	ἐλθόντες δὲ καθῖζον ἐν ὑψηλοῖσι θρόνοισι.
OD.8,423	δή ῥα τότ' Ἀρήτην προσέφη μένος Ἀλκινόοιο:
OD.8,424	"δεῦρο, γύναι, φέρε χηλὸν ἀριπρεπέ', ἥ τις ἀρίστη:
OD.8,425	ἐν δ' αὐτὴ θὲς φᾶρος ἐϋπλυνὲς ἠδὲ χιτῶνα.
OD.8,426	ἀμφὶ δέ οἱ πυρὶ χαλκὸν ἰήνατε, θέρμετε δ' ὕδωρ,
OD.8,427	ὄφρα λοεσσάμενός τε ἰδών τ' ἐῢ κείμενα πάντα
OD.8,428	δῶρα, τά οἱ Φαίηκες ἀμύμονες ἐνθάδ' ἔνεικαν,
OD.8,429	δαιτί τε τέρπηται καὶ ἀοιδῆς ὕμνον ἀκούων.
OD.8,430	καί οἱ ἐγὼ τόδ' ἄλεισον ἐμὸν περικαλλὲς ὀπάσσω,
OD.8,431	χρύσεον, ὄφρ' ἐμέθεν μεμνημένος ἤματα πάντα
OD.8,432	σπένδῃ ἐνὶ μεγάρῳ Διί τ' ἄλλοισίν τε θεοῖσιν."
OD.8,433	ὣς ἔφατ', Ἀρήτη δὲ μετὰ δμῳῇσιν ἔειπεν
OD.8,434	ἀμφὶ πυρὶ στῆσαι τρίποδα μέγαν ὅττι τάχιστα.
OD.8,435	αἱ δὲ λοετροχόον τρίποδ' ἵστασαν ἐν πυρὶ κηλέῳ,
OD.8,436	ἐν δ' ἄρ' ὕδωρ ἔχεον, ὑπὸ δὲ ξύλα δαῖον ἑλοῦσαι.
OD.8,437	γάστρην μὲν τρίποδος πῦρ ἄμφεπε, θέρμετο δ' ὕδωρ:
OD.8,438	τόφρα δ' ἄρ' Ἀρήτη ξείνῳ περικαλλέα χηλὸν
OD.8,439	ἐξέφερεν θαλάμοιο, τίθει δ' ἐνὶ κάλλιμα δῶρα,
OD.8,440	ἐσθῆτα χρυσόν τε, τά οἱ Φαίηκες ἔδωκαν:
OD.8,441	ἐν δ' αὐτὴ φᾶρος θῆκεν καλόν τε χιτῶνα
OD.8,442	καί μιν φωνήσασ' ἔπεα πτερόεντα προσηύδα:
OD.8,443	"αὐτὸς νῦν ἴδε πῶμα, θοῶς δ' ἐπὶ δεσμὸν ἴηλον,
OD.8,444	μή τίς τοι καθ' ὁδὸν δηλήσεται, ὁππότ' ἂν αὖτε
OD.8,445	εὕδῃσθα γλυκὺν ὕπνον ἐὼν ἐν νηῒ μελαίνῃ."
OD.8,446	αὐτὰρ ἐπεὶ τό γ' ἄκουσε πολύτλας δῖος Ὀδυσσεύς,
OD.8,447	αὐτίκ' ἐπήρτυε πῶμα, θοῶς δ' ἐπὶ δεσμὸν ἴηλε
OD.8,448	ποικίλον, ὅν ποτέ μιν δέδαε φρεσὶ πότνια Κίρκη.
OD.8,449	αὐτόδιον δ' ἄρα μιν ταμίη λούσασθαι ἀνώγει
OD.8,450	ἔς ῥ' ἀσάμινθον βάνθ': ὁ δ' ἄρ' ἀσπασίως ἴδε θυμῷ
OD.8,451	θερμὰ λοέτρ', ἐπεὶ οὔ τι κομιζόμενός γε θάμιζεν,
OD.8,452	ἐπεὶ δὴ λίπε δῶμα Καλυψοῦς ἠϋκόμοιο:
OD.8,453	τόφρα δέ οἱ κομιδή γε θεῷ ὣς ἔμπεδος ἦεν.
OD.8,454	τὸν δ' ἐπεὶ οὖν δμῳαὶ λοῦσαν καὶ χρῖσαν ἐλαίῳ,
OD.8,455	ἀμφὶ δέ μιν χλαῖναν καλὴν βάλον ἠδὲ χιτῶνα,
OD.8,456	ἔκ ῥ' ἀσαμίνθου βὰς ἄνδρας μέτα οἰνοποτῆρας
OD.8,457	ἤϊε: Ναυσικάα δὲ θεῶν ἄπο κάλλος ἔχουσα
OD.8,458	στῆ ῥα παρὰ σταθμὸν τέγεος πύκα ποιητοῖο,
OD.8,459	θαύμαζεν δ' Ὀδυσῆα ἐν ὀφθαλμοῖσιν ὁρῶσα
OD.8,460	καί μιν φωνήσασ' ἔπεα πτερόεντα προσηύδα:
OD.8,461	"χαῖρε, ξεῖν', ἵνα καί ποτ' ἐὼν ἐν πατρίδι γαίῃ
OD.8,462	μνήσῃ ἐμεῖ', ὅτι μοι πρώτῃ ζωάγρι' ὀφέλλεις."
OD.8,463	τὴν δ' ἀπαμειβόμενος προσέφη πολύμητις Ὀδυσσεύς:
OD.8,464	"Ναυσικάα, θύγατερ μεγαλήτορος Ἀλκινόοιο,
OD.8,465	οὕτω νῦν Ζεὺς θείη, ἐρίγδουπος πόσις Ἥρης,
OD.8,466	οἴκαδέ τ' ἐλθέμεναι καὶ νόστιμον ἦμαρ ἰδέσθαι:
OD.8,467	τῶ κέν τοι καὶ κεῖθι θεῷ ὣς εὐχετοῴμην
OD.8,468	αἰεὶ ἤματα πάντα: σὺ γάρ μ' ἐβιώσαο, κούρη."
OD.8,469	ἦ ῥα, καὶ ἐς θρόνον ἷζε παρ' Ἀλκίνοον βασιλῆα.
OD.8,470	οἱ δ' ἤδη μοίρας τ' ἔνεμον κερόωντό τε οἶνον.
OD.8,471	κῆρυξ δ' ἐγγύθεν ἦλθεν ἄγων ἐρίηρον ἀοιδόν,
OD.8,472	Δημόδοκον, λαοῖσι τετιμένον: εἷσε δ' ἄρ' αὐτὸν
OD.8,473	μέσσῳ δαιτυμόνων, πρὸς κίονα μακρὸν ἐρείσας.
OD.8,474	δὴ τότε κήρυκα προσέφη πολύμητις Ὀδυσσεύς,
OD.8,475	νώτου ἀποπροταμών, ἐπὶ δὲ πλεῖον ἐλέλειπτο,
OD.8,476	ἀργιόδοντος ὑός, θαλερὴ δ' ἦν ἀμφὶς ἀλοιφή:
OD.8,477	"κῆρυξ, τῆ δή, τοῦτο πόρε κρέας, ὄφρα φάγῃσι,
OD.8,478	Δημοδόκῳ, καί μιν προσπτύξομαι, ἀχνύμενός περ:
OD.8,479	πᾶσι γὰρ ἀνθρώποισιν ἐπιχθονίοισιν ἀοιδοὶ
OD.8,480	τιμῆς ἔμμοροί εἰσι καὶ αἰδοῦς, οὕνεκ' ἄρα σφέας
OD.8,481	οἴμας Μοῦσ' ἐδίδαξε, φίλησε δὲ φῦλον ἀοιδῶν."
OD.8,482	ὣς ἄρ' ἔφη, κῆρυξ δὲ φέρων ἐν χερσὶν ἔθηκεν
OD.8,483	ἥρῳ Δημοδόκῳ: ὁ δ' ἐδέξατο, χαῖρε δὲ θυμῷ.
OD.8,484	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
OD.8,485	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
OD.8,486	δὴ τότε Δημόδοκον προσέφη πολύμητις Ὀδυσσεύς:
OD.8,487	"δημόδοκ', ἔξοχα δή σε βροτῶν αἰνίζομ' ἁπάντων:
OD.8,488	ἢ σέ γε Μοῦσ' ἐδίδαξε, Διὸς πάϊς, ἢ σέ γ' Ἀπόλλων:
OD.8,489	λίην γὰρ κατὰ κόσμον Ἀχαιῶν οἶτον ἀείδεις,
OD.8,490	ὅσσ' ἕρξαν τ' ἔπαθόν τε καὶ ὅσσ' ἐμόγησαν Ἀχαιοί,
OD.8,491	ὥς τέ που ἢ αὐτὸς παρεὼν ἢ ἄλλου ἀκούσας.
OD.8,492	ἀλλ' ἄγε δὴ μετάβηθι καὶ ἵππου κόσμον ἄεισον
OD.8,493	δουρατέου, τὸν Ἐπειὸς ἐποίησεν σὺν Ἀθήνῃ,
OD.8,494	ὅν ποτ' ἐς ἀκρόπολιν δόλον ἤγαγε δῖος Ὀδυσσεὺς
OD.8,495	ἀνδρῶν ἐμπλήσας, οἳ Ἴλιον ἐξαλάπαξαν.
OD.8,496	αἴ κεν δή μοι ταῦτα κατὰ μοῖραν καταλέξῃς,
OD.8,497	αὐτίκα καὶ πᾶσιν μυθήσομαι ἀνθρώποισιν,
OD.8,498	ὡς ἄρα τοι πρόφρων θεὸς ὤπασε θέσπιν ἀοιδήν."
OD.8,499	ὣς φάθ', ὁ δ' ὁρμηθεὶς θεοῦ ἤρχετο, φαῖνε δ' ἀοιδήν,
OD.8,500	ἔνθεν ἑλών, ὡς οἱ μὲν ἐϋσσέλμων ἐπὶ νηῶν
OD.8,501	βάντες ἀπέπλειον, πῦρ ἐν κλισίῃσι βαλόντες,
OD.8,502	Ἀργεῖοι, τοὶ δ' ἤδη ἀγακλυτὸν ἀμφ' Ὀδυσῆα
OD.8,503	εἵατ' ἐνὶ Τρώων ἀγορῇ κεκαλυμμένοι ἵππῳ:
OD.8,504	αὐτοὶ γάρ μιν Τρῶες ἐς ἀκρόπολιν ἐρύσαντο.
OD.8,505	ὣς ὁ μὲν ἑστήκει, τοὶ δ' ἄκριτα πόλλ' ἀγόρευον
OD.8,506	ἥμενοι ἀμφ' αὐτόν: τρίχα δέ σφισιν ἥνδανε βουλή,
OD.8,507	ἠὲ διατμῆξαι κοῖλον δόρυ νηλέϊ χαλκῷ,
OD.8,508	ἢ κατὰ πετράων βαλέειν ἐρύσαντας ἐπ' ἄκρης,
OD.8,509	ἢ ἐάαν μέγ' ἄγαλμα θεῶν θελκτήριον εἶναι,
OD.8,510	τῇ περ δὴ καὶ ἔπειτα τελευτήσεσθαι ἔμελλεν:
OD.8,511	αἶσα γὰρ ἦν ἀπολέσθαι, ἐπὴν πόλις ἀμφικαλύψῃ
OD.8,512	δουράτεον μέγαν ἵππον, ὅθ' εἵατο πάντες ἄριστοι
OD.8,513	Ἀργεῖοι Τρώεσσι φόνον καὶ κῆρα φέροντες.
OD.8,514	ἤειδεν δ' ὡς ἄστυ διέπραθον υἷες Ἀχαιῶν
OD.8,515	ἱππόθεν ἐκχύμενοι, κοῖλον λόχον ἐκπρολιπόντες.
OD.8,516	ἄλλον δ' ἄλλῃ ἄειδε πόλιν κεραϊζέμεν αἰπήν,
OD.8,517	αὐτὰρ Ὀδυσσῆα προτὶ δώματα Δηϊφόβοιο
OD.8,518	βήμεναι, ἠΰτ' Ἄρηα, σὺν ἀντιθέῳ Μενελάῳ.
OD.8,519	κεῖθι δὴ αἰνότατον πόλεμον φάτο τολμήσαντα
OD.8,520	νικῆσαι καὶ ἔπειτα διὰ μεγάθυμον Ἀθήνην.
OD.8,521	ταῦτ' ἄρ' ἀοιδὸς ἄειδε περικλυτός: αὐτὰρ Ὀδυσσεὺς
OD.8,522	τήκετο, δάκρυ δ' ἔδευεν ὑπὸ βλεφάροισι παρειάς.
OD.8,523	ὡς δὲ γυνὴ κλαίῃσι φίλον πόσιν ἀμφιπεσοῦσα,
OD.8,524	ὅς τε ἑῆς πρόσθεν πόλιος λαῶν τε πέσῃσιν,
OD.8,525	ἄστεϊ καὶ τεκέεσσιν ἀμύνων νηλεὲς ἦμαρ:
OD.8,526	ἡ μὲν τὸν θνῄσκοντα καὶ ἀσπαίροντα ἰδοῦσα
OD.8,527	ἀμφ' αὐτῷ χυμένη λίγα κωκύει: οἱ δέ τ' ὄπισθε
OD.8,528	κόπτοντες δούρεσσι μετάφρενον ἠδὲ καὶ ὤμους
OD.8,529	εἴρερον εἰσανάγουσι, πόνον τ' ἐχέμεν καὶ ὀϊζύν:
OD.8,530	τῆς δ' ἐλεεινοτάτῳ ἄχεϊ φθινύθουσι παρειαί:
OD.8,531	ὣς Ὀδυσεὺς ἐλεεινὸν ὑπ' ὀφρύσι δάκρυον εἶβεν.
OD.8,532	ἔνθ' ἄλλους μὲν πάντας ἐλάνθανε δάκρυα λείβων,
OD.8,533	Ἀλκίνοος δέ μιν οἶος ἐπεφράσατ' ἠδ' ἐνόησεν
OD.8,534	ἥμενος ἄγχ' αὐτοῦ, βαρὺ δὲ στενάχοντος ἄκουσεν.
OD.8,535	αἶψα δὲ Φαιήκεσσι φιληρέτμοισι μετηύδα:
OD.8,536	"κέκλυτε, Φαιήκων ἡγήτορες ἠδὲ μέδοντες,
OD.8,537	Δημόδοκος δ' ἤδη σχεθέτω φόρμιγγα λίγειαν:
OD.8,538	οὐ γάρ πως πάντεσσι χαριζόμενος τάδ' ἀείδει.
OD.8,539	ἐξ οὗ δορπέομέν τε καὶ ὤρορε θεῖος ἀοιδός,
OD.8,540	ἐκ τοῦδ' οὔ πω παύσατ' ὀϊζυροῖο γόοιο
OD.8,541	ὁ ξεῖνος: μάλα πού μιν ἄχος φρένας ἀμφιβέβηκεν.
OD.8,542	ἀλλ' ἄγ' ὁ μὲν σχεθέτω, ἵν' ὁμῶς τερπώμεθα πάντες,
OD.8,543	ξεινοδόκοι καὶ ξεῖνος, ἐπεὶ πολὺ κάλλιον οὕτω:
OD.8,544	εἵνεκα γὰρ ξείνοιο τάδ' αἰδοίοιο τέτυκται,
OD.8,545	πομπὴ καὶ φίλα δῶρα, τὰ οἱ δίδομεν φιλέοντες.
OD.8,546	ἀντὶ κασιγνήτου ξεῖνός θ' ἱκέτης τε τέτυκται
OD.8,547	ἀνέρι, ὅς τ' ὀλίγον περ ἐπιψαύῃ πραπίδεσσι.
OD.8,548	τῶ νῦν μηδὲ σὺ κεῦθε νοήμασι κερδαλέοισιν,
OD.8,549	ὅττι κέ σ' εἴρωμαι: φάσθαι δέ σε κάλλιόν ἐστιν.
OD.8,550	εἴπ' ὄνομ', ὅττι σε κεῖθι κάλεον μήτηρ τε πατήρ τε,
OD.8,551	ἄλλοι θ' οἳ κατὰ ἄστυ καὶ οἳ περιναιετάουσιν.
OD.8,552	οὐ μὲν γάρ τις πάμπαν ἀνώνυμός ἐστ' ἀνθρώπων,
OD.8,553	οὐ κακὸς οὐδὲ μὲν ἐσθλός, ἐπὴν τὰ πρῶτα γένηται,
OD.8,554	ἀλλ' ἐπὶ πᾶσι τίθενται, ἐπεί κε τέκωσι, τοκῆες.
OD.8,555	εἰπὲ δέ μοι γαῖάν τε τεὴν δῆμόν τε πόλιν τε,
OD.8,556	ὄφρα σε τῇ πέμψωσι τιτυσκόμεναι φρεσὶ νῆες.
OD.8,557	οὐ γὰρ Φαιήκεσσι κυβερνητῆρες ἔασιν,
OD.8,558	οὐδέ τι πηδάλι' ἐστί, τά τ' ἄλλαι νῆες ἔχουσιν:
OD.8,559	ἀλλ' αὐταὶ ἴσασι νοήματα καὶ φρένας ἀνδρῶν,
OD.8,560	καὶ πάντων ἴσασι πόλιας καὶ πίονας ἀγροὺς
OD.8,561	ἀνθρώπων καὶ λαῖτμα τάχισθ' ἁλὸς ἐκπερόωσιν
OD.8,562	ἠέρι καὶ νεφέλῃ κεκαλυμμέναι: οὐδέ ποτέ σφιν
OD.8,563	οὔτε τι πημανθῆναι ἔπι δέος οὔτ' ἀπολέσθαι.
OD.8,564	ἀλλὰ τόδ' ὥς ποτε πατρὸς ἐγὼν εἰπόντος ἄκουσα
OD.8,565	Ναυσιθόου, ὃς ἔφασκε Ποσειδάων' ἀγάσασθαι
OD.8,566	ἡμῖν, οὕνεκα πομποὶ ἀπήμονές εἰμεν ἁπάντων:
OD.8,567	φῆ ποτε Φαιήκων ἀνδρῶν περικαλλέα νῆα
OD.8,568	ἐκ πομπῆς ἀνιοῦσαν ἐν ἠεροειδέϊ πόντῳ
OD.8,569	ῥαισέμεναι, μέγα δ' ἧμιν ὄρος πόλει ἀμφικαλύψειν.
OD.8,570	ὣς ἀγόρευ' ὁ γέρων: τὰ δέ κεν θεὸς ἢ τελέσειεν,
OD.8,571	ἤ κ' ἀτέλεστ' εἴη, ὥς οἱ φίλον ἔπλετο θυμῷ.
OD.8,572	ἀλλ' ἄγε μοι τόδε εἰπὲ καὶ ἀτρεκέως κατάλεξον,
OD.8,573	ὅππῃ ἀπεπλάγχθης τε καὶ ἅς τινας ἵκεο χώρας
OD.8,574	ἀνθρώπων, αὐτούς τε πόλιάς τ' ἐῢ ναιεταούσας,
OD.8,575	ἠμὲν ὅσοι χαλεποί τε καὶ ἄγριοι οὐδὲ δίκαιοι,
OD.8,576	οἵ τε φιλόξεινοι καί σφιν νόος ἐστὶ θεουδής.
OD.8,577	εἰπὲ δ' ὅ τι κλαίεις καὶ ὀδύρεαι ἔνδοθι θυμῷ
OD.8,578	Ἀργείων Δαναῶν ἠδ' Ἰλίου οἶτον ἀκούων.
OD.8,579	τὸν δὲ θεοὶ μὲν τεῦξαν, ἐπεκλώσαντο δ' ὄλεθρον
OD.8,580	ἀνθρώποισ', ἵνα ᾖσι καὶ ἐσσομένοισιν ἀοιδή.
OD.8,581	ἦ τίς τοι καὶ πηὸς ἀπέφθιτο Ἰλιόθι πρό,
OD.8,582	ἐσθλὸς ἐών, γαμβρὸς ἢ πενθερός; οἵ τε μάλιστα
OD.8,583	κήδιστοι τελέθουσι μεθ' αἷμά τε καὶ γένος αὐτῶν.
OD.8,584	ἦ τίς που καὶ ἑταῖρος ἀνὴρ κεχαρισμένα εἰδώς,
OD.8,585	ἐσθλός; ἐπεὶ οὐ μέν τι κασιγνήτοιο χερείων
OD.8,586	γίνεται, ὅς κεν ἑταῖρος ἐὼν πεπνυμένα εἰδῇ."
OD.9,1	Τὸν δ' ἀπαμειβόμενος προσέφη πολύμητις Ὀδυσσεύς:
OD.9,2	"ἀλκίνοε κρεῖον, πάντων ἀριδείκετε λαῶν,
OD.9,3	ἦ τοι μὲν τόδε καλὸν ἀκουέμεν ἐστὶν ἀοιδοῦ
OD.9,4	τοιοῦδ', οἷος ὅδ' ἐστί, θεοῖσ' ἐναλίγκιος αὐδήν.
OD.9,5	οὐ γὰρ ἐγώ γέ τί φημι τέλος χαριέστερον εἶναι
OD.9,6	ἢ ὅτ' ἐϋφροσύνη μὲν ἔχῃ κάτα δῆμον ἅπαντα,
OD.9,7	δαιτυμόνες δ' ἀνὰ δώματ' ἀκουάζωνται ἀοιδοῦ
OD.9,8	ἥμενοι ἑξείης, παρὰ δὲ πλήθωσι τράπεζαι
OD.9,9	σίτου καὶ κρειῶν, μέθυ δ' ἐκ κρητῆρος ἀφύσσων
OD.9,10	οἰνοχόος φορέῃσι καὶ ἐγχείῃ δεπάεσσι:
OD.9,11	τοῦτό τί μοι κάλλιστον ἐνὶ φρεσὶν εἴδεται εἶναι.
OD.9,12	σοὶ δ' ἐμὰ κήδεα θυμὸς ἐπετράπετο στονόεντα
OD.9,13	εἴρεσθ', ὄφρ' ἔτι μᾶλλον ὀδυρόμενος στεναχίζω.
OD.9,14	τί πρῶτόν τοι ἔπειτα, τί δ' ὑστάτιον καταλέξω;
OD.9,15	κήδε' ἐπεί μοι πολλὰ δόσαν θεοὶ Οὐρανίωνες.
OD.9,16	νῦν δ' ὄνομα πρῶτον μυθήσομαι, ὄφρα καὶ ὑμεῖς
OD.9,17	εἴδετ', ἐγὼ δ' ἂν ἔπειτα φυγὼν ὕπο νηλεὲς ἦμαρ
OD.9,18	ὑμῖν ξεῖνος ἔω καὶ ἀπόπροθι δώματα ναίων.
OD.9,19	εἴμ' Ὀδυσεὺς Λαερτιάδης, ὃς πᾶσι δόλοισιν
OD.9,20	ἀνθρώποισι μέλω, καί μευ κλέος οὐρανὸν ἵκει.
OD.9,21	ναιετάω δ' Ἰθάκην εὐδείελον: ἐν δ' ὄρος αὐτῇ,
OD.9,22	Νήριτον εἰνοσίφυλλον, ἀριπρεπές: ἀμφὶ δὲ νῆσοι
OD.9,23	πολλαὶ ναιετάουσι μάλα σχεδὸν ἀλλήλῃσι,
OD.9,24	Δουλίχιόν τε Σάμη τε καὶ ὑλήεσσα Ζάκυνθος.
OD.9,25	αὐτὴ δὲ χθαμαλὴ πανυπερτάτη εἰν ἁλὶ κεῖται
OD.9,26	πρὸς ζόφον, αἱ δέ τ' ἄνευθε πρὸς ἠῶ τ' ἠέλιόν τε,
OD.9,27	τρηχεῖ', ἀλλ' ἀγαθὴ κουροτρόφος: οὔ τι ἐγώ γε
OD.9,28	ἧς γαίης δύναμαι γλυκερώτερον ἄλλο ἰδέσθαι.
OD.9,29	ἦ μέν μ' αὐτόθ' ἔρυκε Καλυψώ, δῖα θεάων,
OD.9,30	„ἐν σπέεσι γλαφυροῖσι, λιλαιομένη πόσιν εἶναι:“
OD.9,31	ὣς δ' αὔτως Κίρκη κατερήτυεν ἐν μεγάροισιν
OD.9,32	Αἰαίη δολόεσσα, λιλαιομένη πόσιν εἶναι:
OD.9,33	ἀλλ' ἐμὸν οὔ ποτε θυμὸν ἐνὶ στήθεσσιν ἔπειθεν.
OD.9,34	ὡς οὐδὲν γλύκιον ἧς πατρίδος οὐδὲ τοκήων
OD.9,35	γίνεται, εἴ περ καί τις ἀπόπροθι πίονα οἶκον
OD.9,36	γαίῃ ἐν ἀλλοδαπῇ ναίει ἀπάνευθε τοκήων.
OD.9,37	εἰ δ' ἄγε τοι καὶ νόστον ἐμὸν πολυκηδέ' ἐνίσπω,
OD.9,38	ὅν μοι Ζεὺς ἐφέηκεν ἀπὸ Τροίηθεν ἰόντι.
OD.9,39	ἰλιόθεν με φέρων ἄνεμος Κικόνεσσι πέλασσεν,
OD.9,40	Ἰσμάρῳ: ἔνθα δ' ἐγὼ πόλιν ἔπραθον, ὤλεσα δ' αὐτούς.
OD.9,41	ἐκ πόλιος δ' ἀλόχους καὶ κτήματα πολλὰ λαβόντες
OD.9,42	δασσάμεθ', ὡς μή τίς μοι ἀτεμβόμενος κίοι ἴσης.
OD.9,43	ἔνθ' ἦ τοι μὲν ἐγὼ διερῷ ποδὶ φευγέμεν ἡμέας
OD.9,44	ἠνώγεα, τοὶ δὲ μέγα νήπιοι οὐκ ἐπίθοντο.
OD.9,45	ἔνθα δὲ πολλὸν μὲν μέθυ πίνετο, πολλὰ δὲ μῆλα
OD.9,46	ἔσφαζον παρὰ θῖνα καὶ εἰλίποδας ἕλικας βοῦς.
OD.9,47	τόφρα δ' ἄρ' οἰχόμενοι Κίκονες Κικόνεσσι γεγώνευν,
OD.9,48	οἵ σφιν γείτονες ἦσαν, ἅμα πλέονες καὶ ἀρείους,
OD.9,49	ἤπειρον ναίοντες, ἐπιστάμενοι μὲν ἀφ' ἵππων
OD.9,50	ἀνδράσι μάρνασθαι καὶ ὅθι χρὴ πεζὸν ἐόντα.
OD.9,51	ἦλθον ἔπειθ', ὅσα φύλλα καὶ ἄνθεα γίνεται ὥρῃ,
OD.9,52	ἠέριοι: τότε δή ῥα κακὴ Διὸς αἶσα παρέστη
OD.9,53	ἡμῖν αἰνομόροισιν, ἵν' ἄλγεα πολλὰ πάθοιμεν.
OD.9,54	στησάμενοι δ' ἐμάχοντο μάχην παρὰ νηυσὶ θοῇσι,
OD.9,55	βάλλον δ' ἀλλήλους χαλκήρεσιν ἐγχείῃσιν.
OD.9,56	ὄφρα μὲν ἠὼς ἦν καὶ ἀέξετο ἱερὸν ἦμαρ,
OD.9,57	τόφρα δ' ἀλεξόμενοι μένομεν πλέονάς περ ἐόντας:
OD.9,58	ἦμος δ' ἠέλιος μετενίσετο βουλυτόνδε,
OD.9,59	καὶ τότε δὴ Κίκονες κλῖναν δαμάσαντες Ἀχαιούς.
OD.9,60	ἓξ δ' ἀφ' ἑκάστης νηὸς ἐϋκνήμιδες ἑταῖροι
OD.9,61	ὤλονθ': οἱ δ' ἄλλοι φύγομεν θάνατόν τε μόρον τε.
OD.9,62	ἔνθεν δὲ προτέρω πλέομεν ἀκαχήμενοι ἦτορ,
OD.9,63	ἄσμενοι ἐκ θανάτοιο, φίλους ὀλέσαντες ἑταίρους.
OD.9,64	οὐδ' ἄρα μοι προτέρω νῆες κίον ἀμφιέλισσαι,
OD.9,65	πρίν τινα τῶν δειλῶν ἑτάρων τρὶς ἕκαστον ἀῦσαι,
OD.9,66	οἳ θάνον ἐν πεδίῳ Κικόνων ὕπο δῃωθέντες.
OD.9,67	νηυσὶ δ' ἐπῶρσ' ἄνεμον βορέην νεφεληγερέτα Ζεὺς
OD.9,68	λαίλαπι θεσπεσίῃ, σὺν δὲ νεφέεσσι κάλυψε
OD.9,69	γαῖαν ὁμοῦ καὶ πόντον: ὀρώρει δ' οὐρανόθεν νύξ.
OD.9,70	αἱ μὲν ἔπειτ' ἐφέροντ' ἐπικάρσιαι, ἱστία δέ σφιν
OD.9,71	τριχθά τε καὶ τετραχθὰ διέσχισεν ἲς ἀνέμοιο.
OD.9,72	καὶ τὰ μὲν ἐς νῆας κάθεμεν, δείσαντες ὄλεθρον,
OD.9,73	αὐτὰς δ' ἐσσυμένως προερέσσαμεν ἤπειρόνδε.
OD.9,74	ἔνθα δύω νύκτας δύο τ' ἤματα συννεχὲς αἰεὶ
OD.9,75	κείμεθ', ὁμοῦ καμάτῳ τε καὶ ἄλγεσι θυμὸν ἔδοντες.
OD.9,76	ἀλλ' ὅτε δὴ τρίτον ἦμαρ ἐϋπλόκαμος τέλεσ' Ἠώς,
OD.9,77	ἱστοὺς στησάμενοι ἀνά θ' ἱστία λεύκ' ἐρύσαντες
OD.9,78	ἥμεθα: τὰς δ' ἄνεμός τε κυβερνῆταί τ' ἴθυνον.
OD.9,79	καί νύ κεν ἀσκηθὴς ἱκόμην ἐς πατρίδα γαῖαν,
OD.9,80	ἀλλά με κῦμα ῥόος τε περιγνάμπτοντα Μάλειαν
OD.9,81	καὶ βορέης ἀπέωσε, παρέπλαγξεν δὲ Κυθήρων.
OD.9,82	ἔνθεν δ' ἐννῆμαρ φερόμην ὀλοοῖσ' ἀνέμοισι
OD.9,83	πόντον ἐπ' ἰχθυόεντα: ἀτὰρ δεκάτῃ ἐπέβημεν
OD.9,84	γαίης Λωτοφάγων, οἵ τ' ἄνθινον εἶδαρ ἔδουσιν.
OD.9,85	ἔνθα δ' ἐπ' ἠπείρου βῆμεν καὶ ἀφυσσάμεθ' ὕδωρ,
OD.9,86	αἶψα δὲ δεῖπνον ἕλοντο θοῇς παρὰ νηυσὶν ἑταῖροι.
OD.9,87	αὐτὰρ ἐπεὶ σίτοιό τ' ἐπασσάμεθ' ἠδὲ ποτῆτος,
OD.9,88	δὴ τότ' ἐγὼν ἑτάρους προΐην πεύθεσθαι ἰόντας,
OD.9,89	οἵ τινες ἀνέρες εἶεν ἐπὶ χθονὶ σῖτον ἔδοντες,
OD.9,90	ἄνδρε δύω κρίνας, τρίτατον κήρυχ' ἅμ' ὀπάσσας.
OD.9,91	οἱ δ' αἶψ' οἰχόμενοι μίγεν ἀνδράσι Λωτοφάγοισιν:
OD.9,92	οὐδ' ἄρα Λωτοφάγοι μήδονθ' ἑτάροισιν ὄλεθρον
OD.9,93	ἡμετέροισ', ἀλλά σφι δόσαν λωτοῖο πάσασθαι.
OD.9,94	τῶν δ' ὅς τις λωτοῖο φάγοι μελιηδέα καρπόν,
OD.9,95	οὐκέτ' ἀπαγγεῖλαι πάλιν ἤθελεν οὐδὲ νέεσθαι,
OD.9,96	ἀλλ' αὐτοῦ βούλοντο μετ' ἀνδράσι Λωτοφάγοισι
OD.9,97	λωτὸν ἐρεπτόμενοι μενέμεν νόστου τε λαθέσθαι.
OD.9,98	τοὺς μὲν ἐγὼν ἐπὶ νῆας ἄγον κλαίοντας ἀνάγκῃ,
OD.9,99	νηυσὶ δ' ἐνὶ γλαφυρῇσιν ὑπὸ ζυγὰ δῆσα ἐρύσσας:
OD.9,100	αὐτὰρ τοὺς ἄλλους κελόμην ἐρίηρας ἑταίρους
OD.9,101	σπερχομένους νηῶν ἐπιβαινέμεν ὠκειάων,
OD.9,102	μή πώς τις λωτοῖο φαγὼν νόστοιο λάθηται.
OD.9,103	οἱ δ' αἶψ' εἴσβαινον καὶ ἐπὶ κληῖσι καθῖζον,
OD.9,104	ἑξῆς δ' ἑζόμενοι πολιὴν ἅλα τύπτον ἐρετμοῖς.
OD.9,105	ἔνθεν δὲ προτέρω πλέομεν ἀκαχήμενοι ἦτορ.
OD.9,106	Κυκλώπων δ' ἐς γαῖαν ὑπερφιάλων ἀθεμίστων
OD.9,107	ἱκόμεθ', οἵ ῥα θεοῖσι πεποιθότες ἀθανάτοισιν
OD.9,108	οὔτε φυτεύουσιν χερσὶν φυτὸν οὔτ' ἀρόωσιν,
OD.9,109	ἀλλὰ τά γ' ἄσπαρτα καὶ ἀνήροτα πάντα φύονται,
OD.9,110	πυροὶ καὶ κριθαὶ ἠδ' ἄμπελοι, αἵ τε φέρουσιν
OD.9,111	οἶνον ἐριστάφυλον, καί σφιν Διὸς ὄμβρος ἀέξει.
OD.9,112	τοῖσιν δ' οὔτ' ἀγοραὶ βουληφόροι οὔτε θέμιστες,
OD.9,113	ἀλλ' οἵ γ' ὑψηλῶν ὀρέων ναίουσι κάρηνα
OD.9,114	ἐν σπέεσι γλαφυροῖσι, θεμιστεύει δὲ ἕκαστος
OD.9,115	παίδων ἠδ' ἀλόχων, οὐδ' ἀλλήλων ἀλέγουσι.
OD.9,116	νῆσος ἔπειτα λάχεια παρὲκ λιμένος τετάνυσται,
OD.9,117	γαίης Κυκλώπων οὔτε σχεδὸν οὔτ' ἀποτηλοῦ,
OD.9,118	ὑλήεσσ': ἐν δ' αἶγες ἀπειρέσιαι γεγάασιν
OD.9,119	ἄγριαι: οὐ μὲν γὰρ πάτος ἀνθρώπων ἀπερύκει,
OD.9,120	οὐδέ μιν εἰσοιχνεῦσι κυνηγέται, οἵ τε καθ' ὕλην
OD.9,121	ἄλγεα πάσχουσιν κορυφὰς ὀρέων ἐφέποντες.
OD.9,122	οὔτ' ἄρα ποίμνῃσιν καταΐσχεται οὔτ' ἀρότοισιν,
OD.9,123	ἀλλ' ἥ γ' ἄσπαρτος καὶ ἀνήροτος ἤματα πάντα
OD.9,124	ἀνδρῶν χηρεύει, βόσκει δέ τε μηκάδας αἶγας.
OD.9,125	οὐ γὰρ Κυκλώπεσσι νέες πάρα μιλτοπάρηοι,
OD.9,126	οὐδ' ἄνδρες νηῶν ἔνι τέκτονες, οἵ κε κάμοιεν
OD.9,127	νῆας ἐϋσσέλμους, αἵ κεν τελέοιεν ἕκαστα
OD.9,128	ἄστε' ἐπ' ἀνθρώπων ἱκνεύμεναι, οἷά τε πολλὰ
OD.9,129	ἄνδρες ἐπ' ἀλλήλους νηυσὶν περόωσι θάλασσαν:
OD.9,130	οἵ κέ σφιν καὶ νῆσον ἐϋκτιμένην ἐκάμοντο.
OD.9,131	οὐ μὲν γάρ τι κακή γε, φέροι δέ κεν ὥρια πάντα:
OD.9,132	ἐν μὲν γὰρ λειμῶνες ἁλὸς πολιοῖο παρ' ὄχθας
OD.9,133	ὑδρηλοὶ μαλακοί: μάλα κ' ἄφθιτοι ἄμπελοι εἶεν:
OD.9,134	ἐν δ' ἄροσις λείη: μάλα κεν βαθὺ λήϊον αἰεὶ
OD.9,135	εἰς ὥρας ἀμόῳεν, ἐπεὶ μάλα πῖαρ ὑπ' οὖδας.
OD.9,136	ἐν δὲ λιμὴν εὔορμος, ἵν' οὐ χρεὼ πείσματός ἐστιν,
OD.9,137	οὔτ' εὐνὰς βαλέειν οὔτε πρυμνήσι' ἀνάψαι,
OD.9,138	ἀλλ' ἐπικέλσαντας μεῖναι χρόνον, εἰς ὅ κε ναυτέων
OD.9,139	θυμὸς ἐποτρύνῃ καὶ ἐπιπνεύσωσιν ἀῆται.
OD.9,140	αὐτὰρ ἐπὶ κρατὸς λιμένος ῥέει ἀγλαὸν ὕδωρ,
OD.9,141	κρήνη ὑπὸ σπείους: περὶ δ' αἴγειροι πεφύασιν.
OD.9,142	ἔνθα κατεπλέομεν, καί τις θεὸς ἡγεμόνευε
OD.9,143	νύκτα δι' ὀρφναίην, οὐδὲ προὐφαίνετ' ἰδέσθαι:
OD.9,144	ἀὴρ γὰρ περὶ νηυσὶ βαθεῖ' ἦν, οὐδὲ σελήνη
OD.9,145	οὐρανόθεν προὔφαινε, κατείχετο δέ νεφέεσσιν.
OD.9,146	ἔνθ' οὔ τις τὴν νῆσον ἐσέδρακεν ὀφθαλμοῖσιν,
OD.9,147	οὔτ' οὖν κύματα μακρὰ κυλινδόμενα προτὶ χέρσον
OD.9,148	εἰσίδομεν, πρὶν νῆας ἐϋσσέλμους ἐπικέλσαι.
OD.9,149	κελσάσῃσι δὲ νηυσὶ καθείλομεν ἱστία πάντα,
OD.9,150	ἐκ δὲ καὶ αὐτοὶ βῆμεν ἐπὶ ῥηγμῖνι θαλάσσης:
OD.9,151	ἔνθα δ' ἀποβρίξαντες ἐμείναμεν Ἠῶ δῖαν.
OD.9,152	ἦμος δ' ἠριγένεια φάνη ῥοδοδάκτυλος Ἠώς,
OD.9,153	νῆσον θαυμάζοντες ἐδινεόμεσθα κατ' αὐτήν.
OD.9,154	ὦρσαν δὲ Νύμφαι, κοῦραι Διὸς αἰγιόχοιο,
OD.9,155	αἶγας ὀρεσκῴους, ἵνα δειπνήσειαν ἑταῖροι.
OD.9,156	αὐτίκα καμπύλα τόξα καὶ αἰγανέας δολιχαύλους
OD.9,157	εἱλόμεθ' ἐκ νηῶν, διὰ δὲ τρίχα κοσμηθέντες
OD.9,158	βάλλομεν: αἶψα δὲ δῶκε θεὸς μενοεικέα θήρην.
OD.9,159	νῆες μέν μοι ἕποντο δυώδεκα, ἐς δὲ ἑκάστην
OD.9,160	ἐννέα λάγχανον αἶγες: ἐμοὶ δὲ δέκ' ἔξελον οἴῳ.
OD.9,161	ὥς τότε μὲν πρόπαν ἦμαρ ἐς ἠέλιον καταδύντα
OD.9,162	ἥμεθα δαινύμενοι κρέα τ' ἄσπετα καὶ μέθυ ἡδύ.
OD.9,163	οὐ γάρ πω νηῶν ἐξέφθιτο οἶνος ἐρυθρός,
OD.9,164	ἀλλ' ἐνέην: πολλὸν γὰρ ἐν ἀμφιφορεῦσιν ἕκαστοι
OD.9,165	ἠφύσαμεν Κικόνων ἱερὸν πτολίεθρον ἑλόντες.
OD.9,166	Κυκλώπων δ' ἐς γαῖαν ἐλεύσσομεν ἐγγὺς ἐόντων,
OD.9,167	καπνόν τ' αὐτῶν τε φθογγὴν ὀΐων τε καὶ αἰγῶν.
OD.9,168	ἦμος δ' ἠέλιος κατέδυ καὶ ἐπὶ κνέφας ἦλθε,
OD.9,169	δὴ τότε κοιμήθημεν ἐπὶ ῥηγμῖνι θαλάσσης.
OD.9,170	ἦμος δ' ἠριγένεια φάνη ῥοδοδάκτυλος Ἠώς,
OD.9,171	καὶ τότ' ἐγὼν ἀγορὴν θέμενος μετὰ πᾶσιν ἔειπον:
OD.9,172	ἄλλοι μὲν νῦν μίμνετ', ἐμοὶ ἐρίηρες ἑταῖροι:
OD.9,173	αὐτὰρ ἐγὼ σὺν νηΐ τ' ἐμῇ καὶ ἐμοῖσ' ἑτάροισιν
OD.9,174	ἐλθὼν τῶνδ' ἀνδρῶν πειρήσομαι, οἵ τινές εἰσιν,
OD.9,175	ἤ ῥ' οἵ γ' ὑβρισταί τε καὶ ἄγριοι οὐδὲ δίκαιοι,
OD.9,176	ἦε φιλόξεινοι, καί σφιν νόος ἐστὶ θεουδής.
OD.9,177	ὣς εἰπὼν ἀνὰ νηὸς ἔβην, ἐκέλευσα δ' ἑταίρους
OD.9,178	αὐτούς τ' ἀμβαίνειν ἀνά τε πρυμνήσια λῦσαι.
OD.9,179	οἱ δ' αἶψ' εἴσβαινον καὶ ἐπὶ κληῖσι καθῖζον,
OD.9,180	ἑξῆς δ' ἑζόμενοι πολιὴν ἅλα τύπτον ἐρετμοῖς.
OD.9,181	ἀλλ' ὅτε δὴ τὸν χῶρον ἀφικόμεθ' ἐγγὺς ἐόντα,
OD.9,182	ἔνθα δ' ἐπ' ἐσχατιῇ σπέος εἴδομεν ἄγχι θαλάσσης,
OD.9,183	ὑψηλόν, δάφνῃσι κατηρεφές: ἔνθα δὲ πολλὰ
OD.9,184	μῆλ', ὄϊές τε καὶ αἶγες, ἰαύεσκον: περὶ δ' αὐλὴ
OD.9,185	ὑψηλὴ δέδμητο κατωρυχέεσσι λίθοισι
OD.9,186	μακρῇσίν τε πίτυσσιν ἰδὲ δρυσὶν ὑψικόμοισιν.
OD.9,187	ἔνθα δ' ἀνὴρ ἐνίαυε πελώριος, ὅς ῥα τὰ μῆλα
OD.9,188	οἶος ποιμαίνεσκεν ἀπόπροθεν: οὐδὲ μετ' ἄλλους
OD.9,189	πωλεῖτ', ἀλλ' ἀπάνευθεν ἐὼν ἀθεμίστια ᾔδη.
OD.9,190	καὶ γὰρ θαῦμ' ἐτέτυκτο πελώριον, οὐδὲ ἐῴκει
OD.9,191	ἀνδρί γε σιτοφάγῳ, ἀλλὰ ῥίῳ ὑλήεντι
OD.9,192	ὑψηλῶν ὀρέων, ὅ τε φαίνεται οἶον ἀπ' ἄλλων.
OD.9,193	δὴ τότε τοὺς ἄλλους κελόμην ἐρίηρας ἑταίρους
OD.9,194	αὐτοῦ πὰρ νηΐ τε μένειν καὶ νῆα ἔρυσθαι:
OD.9,195	αὐτὰρ ἐγὼ κρίνας ἑτάρων δυοκαίδεκ' ἀρίστους
OD.9,196	βῆν: ἀτὰρ αἴγεον ἀσκὸν ἔχον μέλανος οἴνοιο,
OD.9,197	ἡδέος, ὅν μοι δῶκε Μάρων, Εὐάνθεος υἱός,
OD.9,198	ἱρεὺς Ἀπόλλωνος, ὃς Ἴσμαρον ἀμφιβεβήκει,
OD.9,199	οὕνεκά μιν σὺν παιδὶ περισχόμεθ' ἠδὲ γυναικὶ
OD.9,200	ἁζόμενοι: ᾤκει γὰρ ἐν ἄλσεϊ δενδρήεντι
OD.9,201	Φοίβου Ἀπόλλωνος. ὁ δέ μοι πόρεν ἀγλαὰ δῶρα:
OD.9,202	χρυσοῦ μέν μοι δῶκ' εὐεργέος ἑπτὰ τάλαντα,
OD.9,203	δῶκε δέ μοι κρητῆρα πανάργυρον, αὐτὰρ ἔπειτα
OD.9,204	οἶνον ἐν ἀμφιφορεῦσι δυώδεκα πᾶσιν ἀφύσσας,
OD.9,205	ἡδὺν ἀκηράσιον, θεῖον ποτόν: οὐδέ τις αὐτὸν
OD.9,206	ἠείδη δμώων οὐδ' ἀμφιπόλων ἐνὶ οἴκῳ,
OD.9,207	ἀλλ' αὐτὸς ἄλοχός τε φίλη ταμίη τε μί' οἴη.
OD.9,208	τὸν δ' ὅτε πίνοιεν μελιηδέα οἶνον ἐρυθρόν,
OD.9,209	ἓν δέπας ἐμπλήσας ὕδατος ἀνὰ εἴκοσι μέτρα
OD.9,210	χεῦ', ὀδμὴ δ' ἡδεῖα ἀπὸ κρητῆρος ὀδώδει,
OD.9,211	θεσπεσίη: τότ' ἂν οὔ τοι ἀποσχέσθαι φίλον ἦεν.
OD.9,212	τοῦ φέρον ἐμπλήσας ἀσκὸν μέγαν, ἐν δὲ καὶ ᾖα
OD.9,213	κωρύκῳ: αὐτίκα γάρ μοι ὀΐσατο θυμὸς ἀγήνωρ
OD.9,214	ἄνδρ' ἐπελεύσεσθαι μεγάλην ἐπιειμένον ἀλκήν,
OD.9,215	ἄγριον, οὔτε δίκας εὖ εἰδότα οὔτε θέμιστας.
OD.9,216	καρπαλίμως δ' εἰς ἄντρον ἀφικόμεθ', οὐδέ μιν ἔνδον
OD.9,217	εὕρομεν, ἀλλ' ἐνόμευε νομὸν κάτα πίονα μῆλα.
OD.9,218	ἐλθόντες δ' εἰς ἄντρον ἐθηεύμεσθα ἕκαστα:
OD.9,219	ταρσοὶ μὲν τυρῶν βρῖθον στείνοντο δὲ σηκοὶ
OD.9,220	ἀρνῶν ἠδ' ἐρίφων: διακεκριμέναι δὲ ἕκασται
OD.9,221	ἔρχατο, χωρὶς μὲν πρόγονοι, χωρὶς δὲ μέτασσαι,
OD.9,222	χωρὶς δ' αὖθ' ἕρσαι: ναῖον δ' ὀρῷ ἄγγεα πάντα,
OD.9,223	γαυλοί τε σκαφίδες τε, τετυγμένα, τοῖσ' ἐνάμελγεν.
OD.9,224	ἔνθ' ἐμὲ μὲν πρώτισθ' ἕταροι λίσσοντ' ἐπέεσσι
OD.9,225	τυρῶν αἰνυμένους ἰέναι πάλιν, αὐτὰρ ἔπειτα
OD.9,226	καρπαλίμως ἐπὶ νῆα θοὴν ἐρίφους τε καὶ ἄρνας
OD.9,227	σηκῶν ἐξελάσαντας ἐπιπλεῖν ἁλμυρὸν ὕδωρ:
OD.9,228	ἀλλ' ἐγὼ οὐ πιθόμην, --ἦ τ' ἂν πολὺ κέρδιον ἦεν, --
OD.9,229	ὄφρ' αὐτόν τε ἴδοιμι, καὶ εἴ μοι ξείνια δοίη.
OD.9,230	οὐδ' ἄρ' ἔμελλ' ἑτάροισι φανεὶς ἐρατεινὸς ἔσεσθαι.
OD.9,231	ἔνθα δὲ πῦρ κήαντες ἐθύσαμεν ἠδὲ καὶ αὐτοὶ
OD.9,232	τυρῶν αἰνύμενοι φάγομεν, μένομέν τέ μιν ἔνδον
OD.9,233	ἥμενοι, εἷος ἐπῆλθε νέμων. φέρε δ' ὄβριμον ἄχθος
OD.9,234	ὕλης ἀζαλέης, ἵνα οἱ ποτιδόρπιον εἴη.
OD.9,235	ἔντοσθεν δ' ἄντροιο βαλὼν ὀρυμαγδὸν ἔθηκεν:
OD.9,236	ἡμεῖς δὲ δείσαντες ἀπεσσύμεθ' ἐς μυχὸν ἄντρου.
OD.9,237	αὐτὰρ ὅ γ' εἰς εὐρὺ σπέος ἤλασε πίονα μῆλα,
OD.9,238	πάντα μάλ', ὅσσ' ἤμελγε, τὰ δ' ἄρσενα λεῖπε θύρηφιν,
OD.9,239	ἀρνειούς τε τράγους τε, βαθείης ἔντοθεν αὐλῆς.
OD.9,240	αὐτὰρ ἔπειτ' ἐπέθηκε θυρεὸν μέγαν ὑψόσ' ἀείρας,
OD.9,241	ὄβριμον: οὐκ ἂν τόν γε δύω καὶ εἴκοσ' ἄμαξαι
OD.9,242	ἐσθλαὶ τετράκυκλοι ἀπ' οὔδεος ὀχλίσσειαν:
OD.9,243	τόσσην ἠλίβατον πέτρην ἐπέθηκε θύρῃσιν.
OD.9,244	ἑζόμενος δ' ἤμελγεν ὄϊς καὶ μηκάδας αἶγας,
OD.9,245	πάντα κατὰ μοῖραν, καὶ ὑπ' ἔμβρυον ἧκεν ἑκάστῃ.
OD.9,246	αὐτίκα δ' ἥμισυ μὲν θρέψας λευκοῖο γάλακτος
OD.9,247	πλεκτοῖσ' ἐν ταλάροισιν ἀμησάμενος κατέθηκεν,
OD.9,248	ἥμισυ δ' αὖτ' ἔστησεν ἐν ἄγγεσιν, ὄφρα οἱ εἴη
OD.9,249	πίνειν αἰνυμένῳ καί οἱ ποτιδόρπιον εἴη.
OD.9,250	αὐτὰρ ἐπεὶ δὴ σπεῦσε πονησάμενος τὰ ἃ ἔργα,
OD.9,251	καὶ τότε πῦρ ἀνέκαιε καὶ εἴσιδεν, εἴρετο δ' ἥμεας:
OD.9,252	ὦ ξεῖνοι, τίνες ἐστέ; πόθεν πλεῖθ' ὑγρὰ κέλευθα;
OD.9,253	ἤ τι κατὰ πρῆξιν ἦ μαψιδίως ἀλάλησθε
OD.9,254	οἷά τε ληϊστῆρες ὑπεὶρ ἅλα, τοί τ' ἀλόωνται
OD.9,255	ψυχὰς παρθέμενοι, κακὸν ἀλλοδαποῖσι φέροντες;
OD.9,256	ὣς ἔφαθ', ἡμῖν δ' αὖτε κατεκλάσθη φίλον ἦτορ,
OD.9,257	δεισάντων φθόγγον τε βαρὺν αὐτόν τε πέλωρον.
OD.9,258	ἀλλὰ καὶ ὧς μιν ἔπεσσιν ἀμειβόμενος προσέειπον:
OD.9,259	ἡμεῖς τοι Τροίηθεν ἀποπλαγχθέντες Ἀχαιοὶ
OD.9,260	παντοίοισ' ἀνέμοισιν ὑπὲρ μέγα λαῖτμα θαλάσσης,
OD.9,261	οἴκαδέ ἱέμενοι, ἄλλην ὁδὸν ἄλλα κέλευθα
OD.9,262	ἤλθομεν: οὕτω που Ζεὺς ἤθελε μητίσασθαι.
OD.9,263	λαοὶ δ' Ἀτρεΐδεω Ἀγαμέμνονος εὐχόμεθ' εἶναι,
OD.9,264	τοῦ δὴ νῦν γε μέγιστον ὑπουράνιον κλέος ἐστί:
OD.9,265	τόσσην γὰρ διέπερσε πόλιν καὶ ἀπώλεσε λαοὺς
OD.9,266	πολλούς. ἡμεῖς δ' αὖτε κιχανόμενοι τὰ σὰ γοῦνα
OD.9,267	ἱκόμεθ', εἴ τι πόροις ξεινήϊον ἠὲ καὶ ἄλλως
OD.9,268	δοίης δωτίνην, ἥ τε ξείνων θέμις ἐστίν.
OD.9,269	ἀλλ' αἰδεῖο, φέριστε, θεούς: ἱκέται δέ τοί εἰμεν.
OD.9,270	Ζεὺς δ' ἐπιτιμήτωρ ἱκετάων τε ξείνων τε,
OD.9,271	ξείνιος, ὃς ξείνοισιν ἅμ' αἰδοίοισιν ὀπηδεῖ.
OD.9,272	ὣς ἐφάμην, ὁ δέ μ' αὐτίκ' ἀμείβετο νηλέϊ θυμῷ:
OD.9,273	νήπιός εἰς, ὦ ξεῖν', ἢ τηλόθεν εἰλήλουθας,
OD.9,274	ὅς με θεοὺς κέλεαι ἢ δειδίμεν ἢ ἀλέασθαι.
OD.9,275	οὐ γὰρ Κύκλωπες Διὸς αἰγιόχου ἀλέγουσιν
OD.9,276	οὐδὲ θεῶν μακάρων, ἐπεὶ ἦ πολὺ φέρτεροί εἰμεν:
OD.9,277	οὐδ' ἂν ἐγὼ Διὸς ἔχθος ἀλευάμενος πεφιδοίμην
OD.9,278	οὔτε σεῦ οὔθ' ἑτάρων, εἰ μὴ θυμός με κελεύοι.
OD.9,279	ἀλλά μοι εἴφ', ὅπῃ ἔσχες ἰὼν εὐεργέα νῆα,
OD.9,280	ἤ που ἐπ' ἐσχατιῆς ἦ καὶ σχεδόν, ὄφρα δαείω.
OD.9,281	ὣς φάτο πειράζων, ἐμὲ δ' οὐ λάθεν εἰδότα πολλά,
OD.9,282	ἀλλά μιν ἄψορρον προσέφην δολίοισ' ἐπέεσσι:
OD.9,283	νέα μέν μοι κατέαξε Ποσειδάων ἐνοσίχθων,
OD.9,284	πρὸς πέτρῃσι βαλὼν ὑμῆς ἑπὶ πείρασι γαίης,
OD.9,285	ἄκρῃ προσπελάσας: ἄνεμος δ' ἐκ πόντου ἔνεικεν:
OD.9,286	αὐτὰρ ἐγὼ σὺν τοῖσδε ὑπέκφυγον αἰπὺν ὄλεθρον.
OD.9,287	ὣς ἐφάμην, ὁ δέ μ' οὐδὲν ἀμείβετο νηλέϊ θυμῷ,
OD.9,288	ἀλλ' ὅ γ' ἀναΐξας ἑτάροισ' ἐπὶ χεῖρας ἴαλλε,
OD.9,289	σὺν δὲ δύω μάρψας ὥς τε σκύλακας ποτὶ γαίῃ
OD.9,290	κόπτ': ἐκ δ' ἐγκέφαλος χαμάδις ῥέε, δεῦε δὲ γαῖαν.
OD.9,291	τοὺς δὲ διὰ μελεϊστὶ ταμὼν ὁπλίσσατο δόρπον:
OD.9,292	ἤσθιε δ' ὥς τε λέων ὀρεσίτροφος, οὐδ' ἀπέλειπεν,
OD.9,293	ἔγκατά τε σάρκας τε καὶ ὀστέα μυελόεντα.
OD.9,294	ἡμεῖς δὲ κλαίοντες ἀνεσχέθομεν Διὶ χεῖρας,
OD.9,295	σχέτλια ἔργ' ὁρόωντες: ἀμηχανίη δ' ἔχε θυμόν.
OD.9,296	αὐτὰρ ἐπεὶ Κύκλωψ μεγάλην ἐμπλήσατο νηδὺν
OD.9,297	ἀνδρόμεα κρέ' ἔδων καὶ ἐπ' ἄκρητον γάλα πίνων,
OD.9,298	κεῖτ' ἔντοσθ' ἄντροιο τανυσσάμενος διὰ μήλων.
OD.9,299	τὸν μὲν ἐγὼ βούλευσα κατὰ μεγαλήτορα θυμὸν
OD.9,300	ἄσσον ἰών, ξίφος ὀξὺ ἐρυσσάμενος παρὰ μηροῦ,
OD.9,301	οὐτάμεναι πρὸς στῆθος, ὅθι φρένες ἧπαρ ἔχουσι,
OD.9,302	χείρ' ἐπιμασσάμενος: ἕτερος δέ με θυμὸς ἔρυκεν.
OD.9,303	αὐτοῦ γάρ κε καὶ ἄμμες ἀπωλόμεθ' αἰπὺν ὄλεθρον:
OD.9,304	οὐ γάρ κεν δυνάμεσθα θυράων ὑψηλάων
OD.9,305	χερσὶν ἀπώσασθαι λίθον ὄβριμον, ὃν προσέθηκεν.
OD.9,306	ὣς τότε μὲν στενάχοντες ἐμείναμεν Ἠῶ δῖαν.
OD.9,307	ἦμος δ' ἠριγένεια φάνη ῥοδοδάκτυλος Ἠώς,
OD.9,308	καὶ τότε πῦρ ἀνέκαιε καὶ ἤμελγε κλυτὰ μῆλα,
OD.9,309	πάντα κατὰ μοῖραν, καὶ ὑπ' ἔμβρυον ἧκεν ἑκάστῃ.
OD.9,310	αὐτὰρ ἐπεὶ δὴ σπεῦσε πονησάμενος τὰ ἃ ἔργα,
OD.9,311	σὺν δ' ὅ γε δὴ αὖτε δύω μάρψας ὁπλίσσατο δεῖπνον.
OD.9,312	δειπνήσας δ' ἄντρου ἐξήλασε πίονα μῆλα,
OD.9,313	ῥηϊδίως ἀφελὼν θυρεὸν μέγαν: αὐτὰρ ἔπειτα
OD.9,314	ἂψ ἐπέθηχ', ὡς εἴ τε φαρέτρῃ πῶμ' ἐπιθείη.
OD.9,315	πολλῇ δὲ ῥοίζῳ πρὸς ὄρος τρέπε πίονα μῆλα
OD.9,316	Κύκλωψ: αὐτὰρ ἐγὼ λιπόμην κακὰ βυσσοδομεύων,
OD.9,317	εἴ πως τεισαίμην, δοίη δέ μοι εὖχος Ἀθήνη.
OD.9,318	ἥδε δέ μοι κατὰ θυμὸν ἀρίστη φαίνετο βουλή:
OD.9,319	Κύκλωπος γὰρ ἔκειτο μέγα ῥόπαλον παρὰ σηκῷ,
OD.9,320	χλωρὸν ἐλαΐνεον: τὸ μὲν ἔκταμεν, ὄφρα φοροίη
OD.9,321	αὐανθέν. τὸ μὲν ἄμμες ἐΐσκομεν εἰσορόωντες
OD.9,322	ὅσσον θ' ἱστὸν νηὸς ἐεικοσόροιο μελαίνης,
OD.9,323	φορτίδος εὐρείης, ἥ τ' ἐκπεράᾳ μέγα λαῖτμα:
OD.9,324	τόσσον ἔην μῆκος, τόσσον πάχος εἰσοράασθαι.
OD.9,325	τοῦ μὲν ὅσον τ' ὄργυιαν ἐγὼν ἀπέκοψα παραστὰς
OD.9,326	καὶ παρέθηχ' ἑτάροισιν, ἀποξῦναι δ' ἐκέλευσα:
OD.9,327	οἱ δ' ὁμαλὸν ποίησαν: ἐγὼ δ' ἐθόωσα παραστὰς
OD.9,328	ἄκρον, ἄφαρ δὲ λαβὼν ἐπυράκτεον ἐν πυρὶ κηλέῳ.
OD.9,329	καὶ τὸ μὲν εὖ κατέθηκα κατακρύψας ὑπὸ κόπρῳ,
OD.9,330	ἥ ῥα κατὰ σπείους κέχυτο μεγάλ' ἤλιθα πολλή:
OD.9,331	αὐτὰρ τοὺς ἄλλους κλήρῳ πεπαλέσθαι ἄνωγον,
OD.9,332	ὅς τις τολμήσειεν ἐμοὶ σὺν μοχλὸν ἀείρας
OD.9,333	τρῖψαι ἐν ὀφθαλμῷ, ὅτε τὸν γλυκὺς ὕπνος ἱκάνοι.
OD.9,334	οἱ δ' ἔλαχον, τοὺς ἄν κε καὶ ἤθελον αὐτὸς ἑλέσθαι,
OD.9,335	τέσσαρες, αὐτὰρ ἐγὼ πέμπτος μετὰ τοῖσιν ἐλέγμην.
OD.9,336	ἑσπέριος δ' ἦλθεν καλλίτριχα μῆλα νομεύων:
OD.9,337	αὐτίκα δ' εἰς εὐρὺ σπέος ἤλασε πίονα μῆλα,
OD.9,338	πάντα μάλ', οὐδέ τι λεῖπε βαθείης ἔντοθεν αὐλῆς,
OD.9,339	ἤ τι ὀϊσάμενος, ἢ καὶ θεὸς ὣς ἐκέλευσεν.
OD.9,340	αὐτὰρ ἔπειτ' ἐπέθηκε θυρεὸν μέγαν ὑψόσ' ἀείρας:
OD.9,341	ἑζόμενος δ' ἤμελγεν ὄϊς καὶ μηκάδας αἶγας,
OD.9,342	πάντα κατὰ μοῖραν, καὶ ὑπ' ἔμβρυον ἧκεν ἑκάστῃ.
OD.9,343	αὐτὰρ ἐπεὶ δὴ σπεῦσε πονησάμενος τὰ ἃ ἔργα,
OD.9,344	σὺν δ' ὅ γε δὴ αὖτε δύω μάρψας ὁπλίσσατο δόρπον.
OD.9,345	καὶ τότ' ἐγὼ Κύκλωπα προσηύδων ἄγχι παραστάς,
OD.9,346	κισσύβιον μετὰ χερσὶν ἔχων μέλανος οἴνοιο:
OD.9,347	κύκλωψ, τῆ, πίε οἶνον, ἐπεὶ φάγες ἀνδρόμεα κρέα,
OD.9,348	ὄφρ' εἰδῇς, οἷόν τι ποτὸν τόδε νηῦς ἐκεκεύθει
OD.9,349	ἡμετέρη: σοὶ δ' αὖ λοιβὴν φέρον, εἴ μ' ἐλεήσας
OD.9,350	οἴκαδε πέμψειας: σὺ δὲ μαίνεαι οὐκέτ' ἀνεκτῶς.
OD.9,351	σχέτλιε, πῶς κέν τίς σε καὶ ὕστερον ἄλλος ἵκοιτο
OD.9,352	ἀνθρώπων πολέων; ἐπεὶ οὐ κατὰ μοῖραν ἔρεξας.
OD.9,353	ὣς ἐφάμην, ὁ δὲ δέκτο καὶ ἔκπιεν: ἥσατο δ' αἰνῶς
OD.9,354	ἡδὺ ποτὸν πίνων καί μ' ᾔτεε δεύτερον αὖτις:
OD.9,355	δός μοι ἔτι πρόφρων καί μοι τεὸν οὔνομα εἰπὲ
OD.9,356	αὐτίκα νῦν, ἵνα τοι δῶ ξείνιον, ᾧ κε σὺ χαίρῃς.
OD.9,357	καὶ γὰρ Κυκλώπεσσι φέρει ζείδωρος ἄρουρα
OD.9,358	οἶνον ἐριστάφυλον, καί σφιν Διὸς ὄμβρος ἀέξει:
OD.9,359	ἀλλὰ τόδ' ἀμβροσίης καὶ νέκταρός ἐστιν ἀπορρώξ.
OD.9,360	ὣς ἔφατ': αὐτάρ οἱ αὖτις ἐγὼ πόρον αἴθοπα οἶνον:
OD.9,361	τρὶς μὲν ἔδωκα φέρων, τρὶς δ' ἔκπιεν ἀφραδίῃσιν.
OD.9,362	αὐτὰρ ἐπεὶ Κύκλωπα περὶ φρένας ἤλυθεν οἶνος,
OD.9,363	καὶ τότε δή μιν ἔπεσσι προσηύδων μειλιχίοισι:
OD.9,364	κύκλωψ, εἰρωτᾷς μ' ὄνομα κλυτόν; αὐτὰρ ἐγώ τοι
OD.9,365	ἐξερέω: σὺ δέ μοι δὸς ξείνιον, ὥς περ ὑπέστης.
OD.9,366	Οὖτις ἐμοί γ' ὄνομα: Οὖτιν δέ με κικλήσκουσι
OD.9,367	μήτηρ ἠδὲ πατὴρ ἠδ' ἄλλοι πάντες ἑταῖροι.
OD.9,368	ὣς ἐφάμην, ὁ δέ μ' αὐτίκ' ἀμείβετο νηλέϊ θυμῷ:
OD.9,369	Οὖτιν ἐγὼ πύματον ἔδομαι μετὰ οἷσ' ἑτάροισι,
OD.9,370	τοὺς δ' ἄλλους πρόσθεν: τὸ δέ τοι ξεινήϊον ἔσται.
OD.9,371	ἦ, καὶ ἀνακλινθεὶς πέσεν ὕπτιος, αὐτὰρ ἔπειτα
OD.9,372	κεῖτ' ἀποδοχμώσας παχὺν αὐχένα, κὰδ δέ μιν ὕπνος
OD.9,373	ᾕρει πανδαμάτωρ: φάρυγος δ' ἐξέσσυτο οἶνος
OD.9,374	ψωμοί τ' ἀνδρόμεοι: ὁ δ' ἐρεύγετο οἰνοβαρείων.
OD.9,375	καὶ τότ' ἐγὼ τὸν μοχλὸν ὑπὸ σποδοῦ ἤλασα πολλῆς,
OD.9,376	εἷος θερμαίνοιτο: ἔπεσσι δὲ πάντας ἑταίρους
OD.9,377	θάρσυνον, μή τίς μοι ὑποδδείσας ἀναδύη.
OD.9,378	ἀλλ' ὅτε δὴ τάχ' ὁ μοχλὸς ἐλάϊνος ἐν πυρὶ μέλλεν
OD.9,379	ἅψασθαι, χλωρός περ ἐών, διεφαίνετο δ' αἰνῶς,
OD.9,380	καὶ τότ' ἐγὼν ἄσσον φέρον ἐκ πυρός, ἀμφὶ δ' ἑταῖροι
OD.9,381	ἵσταντ': αὐτὰρ θάρσος ἐνέπνευσεν μέγα δαίμων.
OD.9,382	οἱ μὲν μοχλὸν ἑλόντες ἐλάϊνον, ὀξὺν ἐπ' ἄκρῳ,
OD.9,383	ὀφθαλμῷ ἐνέρεισαν: ἐγὼ δ' ἐφύπερθεν ἐρεισθεὶς
OD.9,384	δίνεον, ὡς ὅτε τις τρυπᾷ δόρυ νήϊον ἀνὴρ
OD.9,385	τρυπάνῳ, οἱ δέ τ' ἔνερθεν ὑποσσείουσιν ἱμάντι
OD.9,386	ἁψάμενοι ἑκάτερθε, τὸ δὲ τρέχει ἐμμενὲς αἰεί:
OD.9,387	ὣς τοῦ ἐν ὀφθαλμῷ πυριήκεα μοχλὸν ἑλόντες
OD.9,388	δινέομεν, τὸν δ' αἷμα περίρρεε θερμὸν ἐόντα.
OD.9,389	πάντα δέ οἱ βλέφαρ' ἀμφὶ καὶ ὀφρύας εὗσεν ἀϋτμὴ
OD.9,390	γλήνης καιομένης: σφαραγεῦντο δέ οἱ πυρὶ ῥίζαι.
OD.9,391	ὡς δ' ὅτ' ἀνὴρ χαλκεὺς πέλεκυν μέγαν ἠὲ σκέπαρνον
OD.9,392	εἰν ὕδατι ψυχρῷ βάπτῃ μεγάλα ἰάχοντα
OD.9,393	φαρμάσσων: τὸ γὰρ αὖτε σιδήρου γε κράτος ἐστίν:
OD.9,394	ὣς τοῦ σίζ' ὀφθαλμὸς ἐλαϊνέῳ περὶ μοχλῷ.
OD.9,395	σμερδαλέον δὲ μέγ' ᾤμωξεν, περὶ δ' ἴαχε πέτρη,
OD.9,396	ἡμεῖς δὲ δείσαντες ἀπεσσύμεθ'. αὐτὰρ ὁ μοχλὸν
OD.9,397	ἐξέρυσ' ὀφθαλμοῖο πεφυρμένον αἵματι πολλῷ.
OD.9,398	τὸν μὲν ἔπειτ' ἔρριψεν ἀπὸ ἕο χερσὶν ἀλύων,
OD.9,399	αὐτὰρ ὁ Κύκλωπας μεγάλ' ἤπυεν, οἵ ῥά μιν ἀμφὶς
OD.9,400	ᾤκεον ἐν σπήεσσι δι' ἄκριας ἠνεμοέσσας.
OD.9,401	οἱ δὲ βοῆς ἀΐοντες ἐφοίτων ἄλλοθεν ἄλλος,
OD.9,402	ἱστάμενοι δ' εἴροντο περὶ σπέος, ὅττι ἑ κήδοι:
OD.9,403	τίπτε τόσον, Πολύφημ', ἀρημένος ὧδ' ἐβόησας
OD.9,404	νύκτα δι' ἀμβροσίην καὶ ἀΰπνους ἄμμε τίθησθα;
OD.9,405	ἦ μή τίς σευ μῆλα βροτῶν ἀέκοντος ἐλαύνει;
OD.9,406	ἦ μή τίς σ' αὐτὸν κτείνει δόλῳ ἠὲ βίηφι;
OD.9,407	τοὺς δ' αὖτ' ἐξ ἄντρου προσέφη κρατερὸς Πολύφημος:
OD.9,408	ὦ φίλοι, Οὖτίς με κτείνει δόλῳ οὐδὲ βίηφιν.
OD.9,409	οἱ δ' ἀπαμειβόμενοι ἔπεα πτερόεντ' ἀγόρευον:
OD.9,410	εἰ μὲν δὴ μή τίς σε βιάζεται οἶον ἐόντα,
OD.9,411	νοῦσόν γ' οὔ πως ἔστι Διὸς μεγάλου ἀλέασθαι,
OD.9,412	ἀλλὰ σύ γ' εὔχεο πατρὶ Ποσειδάωνι ἄνακτι.
OD.9,413	ὣς ἄρ' ἔφαν ἀπιόντες, ἐμὸν δ' ἐγέλασσε φίλον κῆρ,
OD.9,414	ὡς ὄνομ' ἐξαπάτησεν ἐμὸν καὶ μῆτις ἀμύμων.
OD.9,415	Κύκλωψ δὲ στενάχων τε καὶ ὠδίνων ὀδύνῃσι,
OD.9,416	χερσὶ ψηλαφόων, ἀπὸ μὲν λίθον εἷλε θυράων,
OD.9,417	αὐτὸς δ' εἰνὶ θύρῃσι καθέζετο χεῖρε πετάσσας,
OD.9,418	εἴ τινά που μετ' ὄεσσι λάβοι στείχοντα θύραζε:
OD.9,419	οὕτω γάρ πού μ' ἤλπετ' ἐνὶ φρεσὶ νήπιον εἶναι.
OD.9,420	αὐτὰρ ἐγὼ βούλευον, ὅπως ὄχ' ἄριστα γένοιτο,
OD.9,421	εἴ τιν' ἑταίροισιν θανάτου λύσιν ἠδ' ἐμοὶ αὐτῷ
OD.9,422	εὑροίμην: πάντας δὲ δόλους καὶ μῆτιν ὕφαινον,
OD.9,423	ὥς τε περὶ ψυχῆς: μέγα γὰρ κακὸν ἐγγύθεν ἦεν.
OD.9,424	ἥδε δέ μοι κατὰ θυμὸν ἀρίστη φαίνετο βουλή:
OD.9,425	ἄρσενες οἴιες ἦσαν ἐϋτρεφέες δασύμαλλοι,
OD.9,426	καλοί τε μεγάλοι τε, ἰοδνεφὲς εἶρος ἔχοντες:
OD.9,427	τοὺς ἀκέων συνέεργον ἐϋστρεφέεσσι λύγοισι,
OD.9,428	τῇσ' ἔπι Κύκλωψ εὗδε πέλωρ, ἀθεμίστια εἰδώς,
OD.9,429	σύντρεις αἰνύμενος: ὁ μὲν ἐν μέσῳ ἄνδρα φέρεσκε,
OD.9,430	τὼ δ' ἑτέρω ἑκάτερθεν ἴτην σώοντες ἑταίρους.
OD.9,431	τρεῖς δὲ ἕκαστον φῶτ' ὄϊες φέρον: αὐτὰρ ἐγώ γε, --
OD.9,432	ἀρνειὸς γὰρ ἔην μήλων ὄχ' ἄριστος ἁπάντων, --
OD.9,433	τοῦ κατὰ νῶτα λαβών, λασίην ὑπὸ γαστέρ' ἐλυσθεὶς
OD.9,434	κείμην: αὐτὰρ χερσὶν ἀώτου θεσπεσίοιο
OD.9,435	νωλεμέως στρεφθεὶς ἐχόμην τετληότι θυμῷ.
OD.9,436	ὣς τότε μὲν στενάχοντες ἐμείναμεν Ἠῶ δῖαν.
OD.9,437	ἦμος δ' ἠριγένεια φάνη ῥοδοδάκτυλος Ἠώς,
OD.9,438	καὶ τότ' ἔπειτα νομόνδ' ἐξέσσυτο ἄρσενα μῆλα,
OD.9,439	θήλειαι δὲ μέμηκον ἀνήμελκτοι περὶ σηκούς:
OD.9,440	οὔθατα γὰρ σφαραγεῦντο. ἄναξ δ' ὀδύνῃσι κακῇσι
OD.9,441	τειρόμενος πάντων ὀΐων ἐπεμαίετο νῶτα
OD.9,442	ὀρθῶν ἑσταότων: τὸ δὲ νήπιος οὐκ ἐνόησεν,
OD.9,443	ὥς οἱ ὑπ' εἰροπόκων ὀΐων στέρνοισι δέδεντο.
OD.9,444	ὕστατος ἀρνειὸς μήλων ἔστειχε θύραζε,
OD.9,445	λάχνῳ στεινόμενος καὶ ἐμοὶ πυκινὰ φρονέοντι.
OD.9,446	τὸν δ' ἐπιμασσάμενος προσέφη κρατερὸς Πολύφημος:
OD.9,447	κριὲ πέπον, τί μοι ὧδε διὰ σπέος ἔσσυο μήλων
OD.9,448	ὕστατος; οὔ τι πάρος γε λελειμμένος ἔρχεαι οἰῶν,
OD.9,449	ἀλλὰ πολὺ πρῶτος νέμεαι τέρεν' ἄνθεα ποίης
OD.9,450	μακρὰ βιβάς, πρῶτος δὲ ῥοὰς ποταμῶν ἀφικάνεις,
OD.9,451	πρῶτος δὲ σταθμόνδε λιλαίεαι ἀπονέεσθαι
OD.9,452	ἑσπέριος, νῦν αὖτε πανύστατος. ἦ σύ γ' ἄνακτος
OD.9,453	ὀφθαλμὸν ποθέεις; τὸν ἀνὴρ κακὸς ἐξαλάωσε
OD.9,454	σὺν λυγροῖσ' ἑτάροισι, δαμασσάμενος φρένας οἴνῳ,
OD.9,455	Οὖτις, ὃν οὔ πώ φημι πεφυγμένον ἔμμεν ὄλεθρον.
OD.9,456	εἰ δὴ ὁμοφρονέοις ποτιφωνήεις τε γένοιο
OD.9,457	εἰπεῖν, ὅππῃ κεῖνος ἐμὸν μένος ἠλασκάζει:
OD.9,458	τῶ κέ οἱ ἐγκέφαλός γε διὰ σπέος ἄλλυδις ἄλλῃ
OD.9,459	θεινομένου ῥαίοιτο πρὸς οὔδεϊ, κὰδ δέ τ' ἐμὸν κῆρ
OD.9,460	λωφήσειε κακῶν, τά μοι οὐτιδανὸς πόρεν Οὖτις.
OD.9,461	ὣς εἰπὼν τὸν κριὸν ἀπὸ ἕο πέμπε θύραζε.
OD.9,462	ἐλθόντες δ' ἠβαιὸν ἀπὸ σπείους τε καὶ αὐλῆς
OD.9,463	πρῶτος ὑπ' ἀρνειοῦ λυόμην, ὑπέλυσα δ' ἑταίρους.
OD.9,464	καρπαλίμως δὲ τὰ μῆλα ταναύποδα, πίονα δημῷ,
OD.9,465	πολλὰ περιτροπέοντες ἐλαύνομεν, ὄφρ' ἐπὶ νῆα
OD.9,466	ἱκόμεθ': ἀσπάσιοι δὲ φίλοισ' ἑτάροισι φάνημεν,
OD.9,467	οἳ φύγομεν θάνατον: τοὺς δὲ στενάχοντο γοῶντες.
OD.9,468	ἀλλ' ἐγὼ οὐκ εἴων, ἀνὰ δ' ὀφρύσι νεῦον ἑκάστῳ,
OD.9,469	κλαίειν: ἀλλ' ἐκέλευσα θοῶς καλλίτριχα μῆλα
OD.9,470	πόλλ' ἐν νηῒ βαλόντας ἐπιπλεῖν ἁλμυρὸν ὕδωρ.
OD.9,471	οἱ δ' αἶψ' εἴσβαινον καὶ ἐπὶ κληῖσι καθῖζον:
OD.9,472	ἑξῆς δ' ἑζόμενοι πολιὴν ἅλα τύπτον ἐρετμοῖς.
OD.9,473	ἀλλ' ὅτε τόσσον ἀπῆν, ὅσσον τε γέγωνε βοήσας,
OD.9,474	καὶ τότ' ἐγὼ Κύκλωπα προσηύδων κερτομίοισι:
OD.9,475	κύκλωψ, οὐκ ἄρ' ἔμελλες ἀνάλκιδος ἀνδρὸς ἑταίρους
OD.9,476	ἔδμεναι ἐν σπῆϊ γλαφυρῷ κρατερῆφι βίηφι.
OD.9,477	καὶ λίην σέ γ' ἔμελλε κιχήσεσθαι κακὰ ἔργα,
OD.9,478	σχέτλι', ἐπεὶ ξείνους οὐχ ἅζεο σῷ ἐνὶ οἴκῳ
OD.9,479	ἐσθέμεναι: τῶ σε Ζεὺς τείσατο καὶ θεοὶ ἄλλοι.
OD.9,480	ὣς ἐφάμην, ὁ δ' ἔπειτα χολώσατο κηρόθι μᾶλλον:
OD.9,481	ἧκε δ' ἀπορρήξας κορυφὴν ὄρεος μεγάλοιο,
OD.9,482	κὰδ δ' ἔβαλε προπάροιθε νεὸς κυανοπρῴροιο
OD.9,483	„τυτθόν, ἐδεύησεν δ' οἰήϊον ἄκρον ἱκέσθαι.“
OD.9,484	ἐκλύσθη δὲ θάλασσα κατερχομένης ὑπὸ πέτρης:
OD.9,485	τὴν δ' ἂψ ἤπειρόνδε παλιρρόθιον φέρε κῦμα,
OD.9,486	πλημυρὶς ἐκ πόντοιο, θέμωσε δὲ χέρσον ἱκέσθαι.
OD.9,487	αὐτὰρ ἐγὼ χείρεσσι λαβὼν περιμήκεα κοντὸν
OD.9,488	ὦσα παρέξ: ἑτάροισι δ' ἐποτρύνας ἐκέλευσα
OD.9,489	„ἐμβαλέειν κώπῃσ', ἵν' ὑπὲκ κακότητα φύγοιμεν,“
OD.9,490	κρατὶ καταννεύων: οἱ δὲ προπεσόντες ἔρεσσον.
OD.9,491	ἀλλ' ὅτε δὴ δὶς τόσσον ἅλα πρήσσοντες ἀπῆμεν,
OD.9,492	καὶ τότε δὴ Κύκλωπα προσηύδων: ἀμφὶ δ' ἑταῖροι
OD.9,493	μειλιχίοισ' ἐπέεσσιν ἐρήτυον ἄλλοθεν ἄλλος:
OD.9,494	σχέτλιε, τίπτ' ἐθέλεις ἐρεθιζέμεν ἄγριον ἄνδρα;
OD.9,495	ὃς καὶ νῦν πόντονδε βαλὼν βέλος ἤγαγε νῆα
OD.9,496	αὖτις ἐς ἤπειρον, καὶ δὴ φάμεν αὐτόθ' ὀλέσθαι.
OD.9,497	εἰ δὲ φθεγξαμένου τευ ἢ αὐδήσαντος ἄκουσε,
OD.9,498	σύν κεν ἄραξ' ἡμέων κεφαλὰς καὶ νήϊα δοῦρα
OD.9,499	μαρμάρῳ ὀκριόεντι βαλών: τόσσον γὰρ ἵησιν.
OD.9,500	ὣς φάσαν, ἀλλ' οὐ πεῖθον ἐμὸν μεγαλήτορα θυμόν,
OD.9,501	ἀλλά μιν ἄψορρον προσέφην κεκοτηότι θυμῷ:
OD.9,502	κύκλωψ, αἴ κέν τίς σε καταθνητῶν ἀνθρώπων
OD.9,503	ὀφθαλμοῦ εἴρηται ἀεικελίην ἀλαωτύν,
OD.9,504	φάσθαι Ὀδυσσῆα πτολιπόρθιον ἐξαλαῶσαι,
OD.9,505	υἱὸν Λαέρτεω, Ἰθάκῃ ἔνι οἰκί' ἔχοντα.
OD.9,506	ὣς ἐφάμην, ὁ δέ μ' οἰμώξας ἠμείβετο μύθῳ:
OD.9,507	ὢ πόποι, ἦ μάλα δή με παλαίφατα θέσφαθ' ἱκάνει.
OD.9,508	ἔσκε τις ἐνθάδε μάντις ἀνὴρ ἠΰς τε μέγας τε,
OD.9,509	Τήλεμος Εὐρυμίδης, ὃς μαντοσύνῃ ἐκέκαστο
OD.9,510	καὶ μαντευόμενος κατεγήρα Κυκλώπεσσιν:
OD.9,511	ὅς μοι ἔφη τάδε πάντα τελευτήσεσθαι ὀπίσσω,
OD.9,512	χειρῶν ἐξ Ὀδυσῆος ἁμαρτήσεσθαι ὀπωπῆς.
OD.9,513	ἀλλ' αἰεί τινα φῶτα μέγαν καὶ καλὸν ἐδέγμην
OD.9,514	ἐνθάδ' ἐλεύσεσθαι, μεγάλην ἐπιειμένον ἀλκήν:
OD.9,515	νῦν δέ μ' ἐὼν ὀλίγος τε καὶ οὐτιδανὸς καὶ ἄκικυς
OD.9,516	ὀφθαλμοῦ ἀλάωσεν, ἐπεί μ' ἐδαμάσσατο οἴνῳ.
OD.9,517	ἀλλ' ἄγε δεῦρ', Ὀδυσεῦ, ἵνα τοι πὰρ ξείνια θείω,
OD.9,518	πομπήν τ' ὀτρύνω δόμεναι κλυτὸν ἐννοσίγαιον:
OD.9,519	τοῦ γὰρ ἐγὼ πάϊς εἰμί, πατὴρ δ' ἐμὸς εὔχεται εἶναι.
OD.9,520	αὐτὸς δ', αἴ κ' ἐθέλῃσ', ἰήσεται, οὐδέ τις ἄλλος
OD.9,521	οὔτε θεῶν μακάρων οὔτε θνητῶν ἀνθρώπων.
OD.9,522	ὣς ἔφατ', αὐτὰρ ἐγώ μιν ἀμειβόμενος προσέειπον:
OD.9,523	αἲ γὰρ δὴ ψυχῆς τε καὶ αἰῶνός σε δυναίμην
OD.9,524	εὖνιν ποιήσας πέμψαι δόμον Ἄϊδος εἴσω,
OD.9,525	ὡς οὐκ ὀφθαλμόν γ' ἰήσεται οὐδ' ἐνοσίχθων.
OD.9,526	ὣς ἐφάμην, ὁ δ' ἔπειτα Ποσειδάωνι ἄνακτι
OD.9,527	εὔχετο, χεῖρ' ὀρέγων εἰς οὐρανὸν ἀστερόεντα:
OD.9,528	κλῦθι, Ποσείδαον γαιήοχε κυανοχαῖτα:
OD.9,529	εἰ ἐτεόν γε σός εἰμι, πατὴρ δ' ἐμὸς εὔχεαι εἶναι,
OD.9,530	δὸς μὴ Ὀδυσσῆα πτολιπόρθιον οἴκαδ' ἱκέσθαι,
OD.9,531	„υἱὸν Λαέρτεω, Ἰθάκῃ ἔνι οἰκί' ἔχοντα.“
OD.9,532	ἀλλ' εἴ οἱ μοῖρ' ἐστὶ φίλους τ' ἰδέειν καὶ ἱκέσθαι
OD.9,533	οἶκον ἐϋκτίμενον καὶ ἑὴν ἐς πατρίδα γαῖαν,
OD.9,534	ὀψὲ κακῶς ἔλθοι, ὀλέσας ἄπο πάντας ἑταίρους,
OD.9,535	νηὸς ἐπ' ἀλλοτρίης, εὕροι δ' ἐν πήματα οἴκῳ.
OD.9,536	ὣς ἔφατ' εὐχόμενος, τοῦ δ' ἔκλυε κυανοχαίτης.
OD.9,537	αὐτὰρ ὅ γ' ἐξαῦτις πολὺ μείζονα λᾶαν ἀείρας
OD.9,538	ἧκ' ἐπιδινήσας, ἐπέρεισε δὲ ἶν' ἀπέλεθρον:
OD.9,539	κὰδ δ' ἔβαλεν μετόπισθε νεὸς κυανοπρῴροιο
OD.9,540	τυτθόν, ἐδεύησεν δ' οἰήϊον ἄκρον ἱκέσθαι.
OD.9,541	ἐκλύσθη δὲ θάλασσα κατερχομένης ὑπὸ πέτρης:
OD.9,542	τὴν δὲ πρόσω φέρε κῦμα, θέμωσε δὲ χέρσον ἱκέσθαι.
OD.9,543	ἀλλ' ὅτε δὴ τὴν νῆσον ἀφικόμεθ', ἔνθα περ ἄλλαι
OD.9,544	νῆες ἐΰσσελμοι μένον ἁθρόαι, ἀμφὶ δ' ἑταῖροι
OD.9,545	εἵατ' ὀδυρόμενοι, ἡμέας ποτιδέγμενοι αἰεί,
OD.9,546	νῆα μὲν ἔνθ' ἐλθόντες ἐκέλσαμεν ἐν ψαμάθοισιν,
OD.9,547	„ἐκ δὲ καὶ αὐτοὶ βῆμεν ἐπὶ ῥηγμῖνι θαλάσσης.“
OD.9,548	μῆλα δὲ Κύκλωπος γλαφυρῆς ἐκ νηὸς ἑλόντες
OD.9,549	δασσάμεθ', ὡς μή τίς μοι ἀτεμβόμενος κίοι ἴσης.
OD.9,550	ἀρνειὸν δ' ἐμοὶ οἴῳ ἐϋκνήμιδες ἑταῖροι
OD.9,551	μήλων δαιομένων δόσαν ἔξοχα: τὸν δ' ἐπὶ θινὶ
OD.9,552	Ζηνὶ κελαινεφέϊ Κρονίδῃ, ὃς πᾶσιν ἀνάσσει,
OD.9,553	ῥέξας μηρί' ἔκαιον: ὁ δ' οὐκ ἐμπάζετο ἱρῶν,
OD.9,554	ἀλλ' ὅ γε μερμήριζεν, ὅπως ἀπολοίατο πᾶσαι
OD.9,555	νῆες ἐΰσσελμοι καὶ ἐμοὶ ἐρίηρες ἑταῖροι.
OD.9,556	ὣς τότε μὲν πρόπαν ἦμαρ ἐς ἠέλιον καταδύντα
OD.9,557	ἥμεθα δαινύμενοι κρέα τ' ἄσπετα καὶ μέθυ ἡδύ:
OD.9,558	ἦμος δ' ἠέλιος κατέδυ καὶ ἐπὶ κνέφας ἦλθε,
OD.9,559	δὴ τότε κοιμήθημεν ἐπὶ ῥηγμῖνι θαλάσσης.
OD.9,560	ἦμος δ' ἠριγένεια φάνη ῥοδοδάκτυλος Ἠώς,
OD.9,561	δὴ τότ' ἐγὼν ἑτάροισιν ἐποτρύνας ἐκέλευσα
OD.9,562	αὐτούς τ' ἀμβαίνειν ἀνά τε πρυμνήσια λῦσαι.
OD.9,563	οἱ δ' αἶψ' εἴσβαινον καὶ ἐπὶ κληῖσι καθῖζον,
OD.9,564	ἑξῆς δ' ἑζόμενοι πολιὴν ἅλα τύπτον ἐρετμοῖς.
OD.9,565	ἔνθεν δὲ προτέρω πλέομεν ἀκαχήμενοι ἦτορ,
OD.9,566	ἄσμενοι ἐκ θανάτοιο, φίλους ὀλέσαντες ἑταίρους.
OD.10,1	Αἰολίην δ' ἐς νῆσον ἀφικόμεθ': ἔνθα δ' ἔναιεν
OD.10,2	Αἴολος Ἱπποτάδης, φίλος ἀθανάτοισι θεοῖσι,
OD.10,3	πλωτῇ ἐνὶ νήσῳ: πᾶσαν δέ τέ μιν πέρι τεῖχος
OD.10,4	χάλκεον ἄρρηκτον, λισσὴ δ' ἀναδέδρομε πέτρη.
OD.10,5	τοῦ καὶ δώδεκα παῖδες ἐνὶ μεγάροις γεγάασιν,
OD.10,6	ἓξ μὲν θυγατέρες, ἓξ δ' υἱέες ἡβώοντες.
OD.10,7	ἔνθ' ὅ γε θυγατέρας πόρεν υἱάσιν εἶναι ἀκοίτις.
OD.10,8	οἱ δ' αἰεὶ παρὰ πατρὶ φίλῳ καὶ μητέρι κεδνῇ
OD.10,9	δαίνυνται: παρὰ δέ σφιν ὀνείατα μυρία κεῖται,
OD.10,10	κνισῆεν δέ τε δῶμα περιστεναχίζεται αὐλῇ,
OD.10,11	ἤματα: νύκτας δ' αὖτε παρ' αἰδοίῃσ' ἀλόχοισιν
OD.10,12	εὕδουσ' ἔν τε τάπησι καὶ ἐν τρητοῖσι λέχεσσι.
OD.10,13	καὶ μὲν τῶν ἱκόμεσθα πόλιν καὶ δώματα καλά.
OD.10,14	μῆνα δὲ πάντα φίλει με καὶ ἐξερέεινεν ἕκαστα,
OD.10,15	Ἴλιον Ἀργείων τε νέας καὶ νόστον Ἀχαιῶν:
OD.10,16	καὶ μὲν ἐγὼ τῷ πάντα κατὰ μοῖραν κατέλεξα.
OD.10,17	ἀλλ' ὅτε δὴ καὶ ἐγὼν ὁδὸν ᾔτεον ἠδ' ἐκέλευον
OD.10,18	πεμπέμεν, οὐδέ τι κεῖνος ἀνήνατο, τεῦχε δὲ πομπήν.
OD.10,19	δῶκε δέ μ' ἐκδείρας ἀσκὸν βοὸς ἐννεώροιο,
OD.10,20	ἔνθα δὲ βυκτάων ἀνέμων κατέδησε κέλευθα:
OD.10,21	κεῖνον γὰρ ταμίην ἀνέμων ποίησε Κρονίων,
OD.10,22	ἠμὲν παυέμεναι ἠδ' ὀρνύμεν, ὅν κ' ἐθέλῃσι.
OD.10,23	νηῒ δ' ἐνὶ γλαφυρῇ κατέδει μέρμιθι φαεινῇ
OD.10,24	ἀργυρέῃ, ἵνα μή τι παραπνεύσει' ὀλίγον περ:
OD.10,25	αὐτὰρ ἐμοὶ πνοιὴν ζεφύρου προέηκεν ἀῆναι,
OD.10,26	ὄφρα φέροι νῆάς τε καὶ αὐτούς: οὐδ' ἄρ' ἔμελλεν
OD.10,27	ἐκτελέειν: αὐτῶν γὰρ ἀπωλόμεθ' ἀφραδίῃσιν.
OD.10,28	ἐννῆμαρ μὲν ὁμῶς πλέομεν νύκτας τε καὶ ἦμαρ,
OD.10,29	τῇ δεκάτῃ δ' ἤδη ἀνεφαίνετο πατρὶς ἄρουρα,
OD.10,30	καὶ δὴ πυρπολέοντας ἐλεύσσομεν ἐγγὺς ἐόντας.
OD.10,31	ἔνθ' ἐμὲ μὲν γλυκὺς ὕπνος ἐπέλλαβε κεκμηῶτα:
OD.10,32	αἰεὶ γὰρ πόδα νηὸς ἐνώμων, οὐδέ τῳ ἄλλῳ
OD.10,33	δῶχ' ἑτάρων, ἵνα θᾶσσον ἱκοίμεθα πατρίδα γαῖαν:
OD.10,34	οἱ δ' ἕταροι ἐπέεσσι πρὸς ἀλλήλους ἀγόρευον
OD.10,35	καί μ' ἔφασαν χρυσόν τε καὶ ἄργυρον οἴκαδ' ἄγεσθαι,
OD.10,36	δῶρα παρ' Αἰόλοο μεγαλήτορος Ἱπποτάδαο.
OD.10,37	ὧδε δέ τις εἴπεσκεν ἰδὼν ἐς πλησίον ἄλλον:
OD.10,38	ὢ πόποι, ὡς ὅδε πᾶσι φίλος καὶ τίμιός ἐστιν
OD.10,39	ἀνθρώποισ', ὅτεών κε πόλιν καὶ γαῖαν ἵκηται.
OD.10,40	πολλὰ μὲν ἐκ Τροίης ἄγεται κειμήλια καλὰ
OD.10,41	ληΐδος: ἡμεῖς δ' αὖτε ὁμὴν ὁδὸν ἐκτελέσαντες
OD.10,42	οἴκαδε νισόμεθα κενεὰς σὺν χεῖρας ἔχοντες.
OD.10,43	καὶ νῦν οἱ τά γε δῶκε χαριζόμενος φιλότητι
OD.10,44	Αἴολος. ἀλλ' ἄγε θᾶσσον ἰδώμεθα, ὅττι τάδ' ἐστίν,
OD.10,45	ὅσσος τις χρυσός τε καὶ ἄργυρος ἀσκῷ ἔνεστιν.
OD.10,46	ὣς ἔφασαν, βουλὴ δὲ κακὴ νίκησεν ἑταίρων:
OD.10,47	ἀσκὸν μὲν λῦσαν, ἄνεμοι δ' ἐκ πάντες ὄρουσαν,
OD.10,48	τοὺς δ' αἶψ' ἁρπάξασα φέρεν πόντονδε θύελλα
OD.10,49	κλαίοντας, γαίης ἄπο πατρίδος. αὐτὰρ ἐγώ γε
OD.10,50	ἐγρόμενος κατὰ θυμὸν ἀμύμονα μερμήριξα,
OD.10,51	ἠὲ πεσὼν ἐκ νηὸς ἀποφθίμην ἐνὶ πόντῳ,
OD.10,52	ἦ ἀκέων τλαίην καὶ ἔτι ζωοῖσι μετείην.
OD.10,53	ἀλλ' ἔτλην καὶ ἔμεινα, καλυψάμενος δ' ἐνὶ νηῒ
OD.10,54	κείμην: αἱ δ' ἐφέροντο κακῇ ἀνέμοιο θυέλλῃ
OD.10,55	αὖτις ἐπ' Αἰολίην νῆσον, στενάχοντο δ' ἑταῖροι.
OD.10,56	ἔνθα δ' ἐπ' ἠπείρου βῆμεν καὶ ἀφυσσάμεθ' ὕδωρ:
OD.10,57	αἶψα δὲ δεῖπνον ἕλοντο θοῇς παρὰ νηυσὶν ἑταῖροι.
OD.10,58	αὐτὰρ ἐπεὶ σίτοιό τ' ἐπασσάμεθ' ἠδὲ ποτῆτος,
OD.10,59	δὴ τότ' ἐγὼ κήρυκά τ' ὀπασσάμενος καὶ ἑταῖρον,
OD.10,60	βῆν εἰς Αἰόλοο κλυτὰ δώματα: τὸν δ' ἐκίχανον
OD.10,61	δαινύμενον παρὰ ᾗ τ' ἀλόχῳ καὶ οἷσι τέκεσσιν.
OD.10,62	ἐλθόντες δ' ἐς δῶμα παρὰ σταθμοῖσιν ἐπ' οὐδοῦ
OD.10,63	ἑζόμεθ': οἱ δ' ἀνὰ θυμὸν ἐθάμβεον ἔκ τ' ἐρέοντο:
OD.10,64	πῶς ἦλθες, Ὀδυσεῦ; τίς τοι κακὸς ἔχραε δαίμων;
OD.10,65	ἦ μέν σ' ἐνδυκέως ἀπεπέμπομεν, ὄφρα ἵκοιο
OD.10,66	πατρίδα σὴν καὶ δῶμα, καὶ εἴ πού τοι φίλον ἐστίν.
OD.10,67	ὣς φάσαν: αὐτὰρ ἐγὼ μετεφώνεον ἀχνύμενος κῆρ:
OD.10,68	ἄασάν μ' ἕταροί τε κακοὶ πρὸς τοῖσί τε ὕπνος
OD.10,69	σχέτλιος. ἀλλ' ἀκέσασθε, φίλοι: δύναμις γὰρ ἐν ὑμῖν.
OD.10,70	ὣς ἐφάμην μαλακοῖσι καθαπτόμενος ἐπέεσσιν:
OD.10,71	οἱ δ' ἄνεω ἐγένοντο: πατὴρ δ' ἠμείβετο μύθῳ:
OD.10,72	ἔρρ' ἐκ νήσου θᾶσσον, ἐλέγχιστε ζωόντων:
OD.10,73	οὐ γάρ μοι θέμις ἐστὶ κομιζέμεν οὐδ' ἀποπέμπειν
OD.10,74	ἄνδρα τόν, ὅς τε θεοῖσιν ἀπέχθηται μακάρεσσιν.
OD.10,75	„ἔρρ', ἐπεὶ ἀθανάτοισιν ἀπεχθόμενος τόδ' ἱκάνεις.“
OD.10,76	ὣς εἰπὼν ἀπέπεμπε δόμων βαρέα στενάχοντα.
OD.10,77	ἔνθεν δὲ προτέρω πλέομεν ἀκαχήμενοι ἦτορ:
OD.10,78	τείρετο δ' ἀνδρῶν θυμὸς ὑπ' εἰρεσίης ἀλεγεινῆς
OD.10,79	ἡμετέρῃ ματίῃ, ἐπεὶ οὐκέτι φαίνετο πομπή.
OD.10,80	ἑξῆμαρ μὲν ὁμῶς πλέομεν νύκτας τε καὶ ἦμαρ:
OD.10,81	ἑβδομάτῃ δ' ἱκόμεσθα Λάμου αἰπὺ πτολίεθρον,
OD.10,82	Τηλέπυλον Λαιστρυγονίην, ὅθι ποιμένα ποιμὴν
OD.10,83	ἠπύει εἰσελάων, ὁ δέ τ' ἐξελάων ὑπακούει.
OD.10,84	ἔνθα κ' ἄϋπνος ἀνὴρ δοιοὺς ἐξήρατο μισθούς,
OD.10,85	τὸν μὲν βουκολέων, τὸν δ' ἄργυφα μῆλα νομεύων:
OD.10,86	ἐγγὺς γὰρ νυκτός τε καὶ ἤματός εἰσι κέλευθοι.
OD.10,87	ἔνθ' ἐπεὶ ἐς λιμένα κλυτὸν ἤλθομεν, ὃν πέρι πέτρη
OD.10,88	ἠλίβατος τετύχηκε διαμπερὲς ἀμφοτέρωθεν,
OD.10,89	ἀκταὶ δὲ προβλῆτες ἐναντίαι ἀλλήλῃσιν
OD.10,90	ἐν στόματι προὔχουσιν, ἀραιὴ δ' εἴσοδός ἐστιν,
OD.10,91	ἔνθ' οἵ γ' εἴσω πάντες ἔχον νέας ἀμφιελίσσας.
OD.10,92	αἱ μὲν ἄρ' ἔντοσθεν λιμένος κοίλοιο δέδεντο
OD.10,93	πλησίαι: οὐ μὲν γάρ ποτ' ἀέξετο κῦμά γ' ἐν αὐτῷ,
OD.10,94	οὔτε μέγ' οὔτ' ὀλίγον, λευκὴ δ' ἦν ἀμφὶ γαλήνη.
OD.10,95	αὐτὰρ ἐγὼν οἶος σχέθον ἔξω νῆα μέλαιναν,
OD.10,96	αὐτοῦ ἐπ' ἐσχατιῇ, πέτρης ἐκ πείσματα δήσας.
OD.10,97	ἔστην δὲ σκοπιὴν ἐς παιπαλόεσσαν ἀνελθών:
OD.10,98	ἔνθα μὲν οὔτε βοῶν οὔτ' ἀνδρῶν φαίνετο ἔργα,
OD.10,99	καπνὸν δ' οἶον ὁρῶμεν ἀπὸ χθονὸς ἀΐσσοντα.
OD.10,100	δὴ τότ' ἐγὼν ἑτάρους προΐην πεύθεσθαι ἰόντας,
OD.10,101	οἵ τινες ἀνέρες εἶεν ἐπὶ χθονὶ σῖτον ἔδοντες,
OD.10,102	ἄνδρε δύω κρίνας, τρίτατον κήρυχ' ἅμ' ὀπάσσας.
OD.10,103	οἱ δ' ἴσαν ἐκβάντες λείην ὁδόν, ᾗ περ ἄμαξαι
OD.10,104	ἄστυδ' ἀφ' ὑψηλῶν ὀρέων καταγίνεον ὕλην.
OD.10,105	κούρῃ δὲ ξύμβληντο πρὸ ἄστεος ὑδρευούσῃ,
OD.10,106	θυγατέρ' ἰφθίμῃ Λαιστρυγόνος Ἀντιφάταο.
OD.10,107	ἡ μὲν ἄρ' ἐς κρήνην κατεβήσετο καλλιρέεθρον
OD.10,108	Ἀρτακίην: ἔνθεν γὰρ ὕδωρ προτὶ ἄστυ φέρεσκον:
OD.10,109	οἱ δὲ παριστάμενοι προσεφώνεον ἔκ τ' ἐρέοντο,
OD.10,110	ὅς τις τῶνδ' εἴη βασιλεὺς καὶ οἷσιν ἀνάσσοι.
OD.10,111	ἡ δὲ μάλ' αὐτίκα πατρὸς ἐπέφραδεν ὑψερεφὲς δῶ.
OD.10,112	οἱ δ' ἐπεὶ εἰσῆλθον κλυτὰ δώματα, τὴν δὲ γυναῖκα
OD.10,113	εὗρον ὅσην τ' ὄρεος κορυφήν, κατὰ δ' ἔστυγον αὐτήν.
OD.10,114	ἡ δ' αἶψ' ἐξ ἀγορῆς ἐκάλει κλυτὸν Ἀντιφατῆα,
OD.10,115	ὃν πόσιν, ὃς δὴ τοῖσιν ἐμήσατο λυγρὸν ὄλεθρον.
OD.10,116	αὐτίχ' ἕνα μάρψας ἑτάρων ὁπλίσσατο δεῖπνον.
OD.10,117	τὼ δὲ δύ' ἀΐξαντε φυγῇ ἐπὶ νῆας ἱκέσθην.
OD.10,118	αὐτὰρ ὁ τεῦχε βοὴν διὰ ἄστεος: οἱ δ' ἀΐοντες
OD.10,119	φοίτων ἴφθιμοι Λαιστρυγόνες ἄλλοθεν ἄλλος,
OD.10,120	μυρίοι, οὐκ ἄνδρεσσιν ἐοικότες, ἀλλὰ Γίγασιν.
OD.10,121	οἵ ῥ' ἀπὸ πετράων ἀνδραχθέσι χερμαδίοισι
OD.10,122	βάλλον: ἄφαρ δὲ κακὸς κόναβος κατὰ νῆας ὀρώρει
OD.10,123	ἀνδρῶν τ' ὀλλυμένων νηῶν θ' ἅμα ἀγνυμενάων:
OD.10,124	ἰχθῦς δ' ὣς πείροντες ἀτερπέα δαῖτα φέροντο.
OD.10,125	ὄφρ' οἱ τοὺς ὄλεκον λιμένος πολυβενθέος ἐντός,
OD.10,126	τόφρα δ' ἐγὼ ξίφος ὀξὺ ἐρυσσάμενος παρὰ μηροῦ
OD.10,127	τῷ ἀπὸ πείσματ' ἔκοψα νεὸς κυανοπρῴροιο:
OD.10,128	αἶψα δ' ἐμοῖσ' ἑτάροισιν ἐποτρύνας ἐκέλευσα
OD.10,129	ἐμβαλέειν κώπῃσ', ἵν' ὑπὲκ κακότητα φύγοιμεν:
OD.10,130	οἱ δ' ἅμα πάντες ἀνέρριψαν, δείσαντες ὄλεθρον.
OD.10,131	ἀσπασίως δ' ἐς πόντον ἐπηρεφέας φύγε πέτρας
OD.10,132	νηῦς ἐμή: αὐτὰρ αἱ ἄλλαι ἀολλέες αὐτόθ' ὄλοντο.
OD.10,133	ἔνθεν δὲ προτέρω πλέομεν ἀκαχήμενοι ἦτορ,
OD.10,134	ἄσμενοι ἐκ θανάτοιο, φίλους ὀλέσαντες ἑταίρους.
OD.10,135	Αἰαίην δ' ἐς νῆσον ἀφικόμεθ': ἔνθα δ' ἔναιε
OD.10,136	Κίρκη ἐϋπλόκαμος, δεινὴ θεὸς αὐδήεσσα,
OD.10,137	αὐτοκασιγνήτη ὀλοόφρονος Αἰήταο:
OD.10,138	ἄμφω δ' ἐκγεγάτην φαεσιμβρότου Ἠελίοιο
OD.10,139	μητρός τ' ἐκ Πέρσης, τὴν Ὠκεανὸς τέκε παῖδα.
OD.10,140	ἔνθα δ' ἐπ' ἀκτῆς νηῒ κατηγαγόμεσθα σιωπῇ
OD.10,141	ναύλοχον ἐς λιμένα, καί τις θεὸς ἡγεμόνευεν.
OD.10,142	ἔνθα τότ' ἐκβάντες δύο τ' ἤματα καὶ δύο νύκτας
OD.10,143	κείμεθ', ὁμοῦ καμάτῳ τε καὶ ἄλγεσι θυμὸν ἔδοντες.
OD.10,144	ἀλλ' ὅτε δὴ τρίτον ἦμαρ ἐϋπλόκαμος τέλεσ' Ἠώς,
OD.10,145	καὶ τότ' ἐγὼν ἐμὸν ἔγχος ἑλὼν καὶ φάσγανον ὀξὺ
OD.10,146	καρπαλίμως παρὰ νηὸς ἀνήϊον ἐς περιωπήν,
OD.10,147	εἴ πως ἔργα ἴδοιμι βροτῶν ἐνοπήν τε πυθοίμην.
OD.10,148	ἔστην δὲ σκοπιὴν ἐς παιπαλόεσσαν ἀνελθών,
OD.10,149	καί μοι ἐείσατο καπνὸς ἀπὸ χθονὸς εὐρυοδείης
OD.10,150	Κίρκης ἐν μεγάροισι διὰ δρυμὰ πυκνὰ καὶ ὕλην.
OD.10,151	μερμήριξα δ' ἔπειτα κατὰ φρένα καὶ κατὰ θυμὸν
OD.10,152	ἐλθεῖν ἠδὲ πυθέσθαι, ἐπεὶ ἴδον αἴθοπα καπνόν.
OD.10,153	ὧδε δέ μοι φρονέοντι δοάσσατο κέρδιον εἶναι,
OD.10,154	πρῶτ' ἐλθόντ' ἐπὶ νῆα θοὴν καὶ θῖνα θαλάσσης
OD.10,155	δεῖπνον ἑταίροισιν δόμεναι προέμεν τε πυθέσθαι.
OD.10,156	ἀλλ' ὅτε δὴ σχεδὸν ἦα κιὼν νεὸς ἀμφιελίσσης,
OD.10,157	καὶ τότε τίς με θεῶν ὀλοφύρατο μοῦνον ἐόντα,
OD.10,158	ὅς ῥά μοι ὑψίκερων ἔλαφον μέγαν εἰς ὁδὸν αὐτὴν
OD.10,159	ἧκεν: ὁ μὲν ποταμόνδε κατήϊεν ἐκ νομοῦ ὕλης
OD.10,160	πιόμενος: δὴ γάρ μιν ἔχεν μένος ἠελίοιο.
OD.10,161	τὸν δ' ἐγὼ ἐκβαίνοντα κατὰ κνῆστιν μέσα νῶτα
OD.10,162	πλῆξα: τὸ δ' ἀντικρὺ δόρυ χάλκεον ἐξεπέρησε,
OD.10,163	κὰδ δ' ἔπεσ' ἐν κονίῃσι μακών, ἀπὸ δ' ἔπτατο θυμός.
OD.10,164	τῷ δ' ἐγὼ ἐμβαίνων δόρυ χάλκεον ἐξ ὠτειλῆς
OD.10,165	εἰρυσάμην: τὸ μὲν αὖθι κατακλίνας ἐπὶ γαίῃ
OD.10,166	εἴασ': αὐτὰρ ἐγὼ σπασάμην ῥῶπάς τε λύγους τε,
OD.10,167	πεῖσμα δ' ὅσον τ' ὄργυιαν ἐϋστρεφὲς ἀμφοτέρωθεν
OD.10,168	πλεξάμενος συνέδησα πόδας δεινοῖο πελώρου,
OD.10,169	βῆν δὲ καταλλοφάδια φέρων ἐπὶ νῆα μέλαιναν,
OD.10,170	ἔγχει ἐρειδόμενος, ἐπεὶ οὔ πως ἦεν ἐπ' ὤμου
OD.10,171	χειρὶ φέρειν ἑτέρῃ: μάλα γὰρ μέγα θηρίον ἦεν.
OD.10,172	κὰδ δ' ἔβαλον προπάροιθε νεός, ἀνέγειρα δ' ἑταίρους
OD.10,173	μειλιχίοισ' ἐπέεσσι παρασταδὸν ἄνδρα ἕκαστον:
OD.10,174	ὦ φίλοι, οὐ γάρ πω καταδυσόμεθ', ἀχνύμενοι περ,
OD.10,175	εἰς Ἀΐδαο δόμους, πρὶν μόρσιμον ἦμαρ ἐπέλθῃ:
OD.10,176	ἀλλ' ἄγετ', ὄφρ' ἐν νηῒ θοῇ βρῶσίς τε πόσις τε,
OD.10,177	μνησόμεθα βρώμης μηδὲ τρυχώμεθα λιμῷ.
OD.10,178	ὣς ἐφάμην, οἱ δ' ὦκα ἐμοῖσ' ἐπέεσσι πίθοντο:
OD.10,179	ἐκ δὲ καλυψάμενοι παρὰ θῖν' ἁλὸς ἀτρυγέτοιο
OD.10,180	θηήσαντ' ἔλαφον: μάλα γὰρ μέγα θηρίον ἦεν.
OD.10,181	αὐτὰρ ἐπεὶ τάρπησαν ὁρώμενοι ὀφθαλμοῖσι,
OD.10,182	χεῖρας νιψάμενοι τεύχοντ' ἐρικυδέα δαῖτα.
OD.10,183	ὣς τότε μὲν πρόπαν ἦμαρ ἐς ἠέλιον καταδύντα
OD.10,184	ἥμεθα δαινύμενοι κρέα τ' ἄσπετα καὶ μέθυ ἡδύ:
OD.10,185	ἦμος δ' ἠέλιος κατέδυ καὶ ἐπὶ κνέφας ἦλθε,
OD.10,186	δὴ τότε κοιμήθημεν ἐπὶ ῥηγμῖνι θαλάσσης.
OD.10,187	ἦμος δ' ἠριγένεια φάνη ῥοδοδάκτυλος Ἠώς,
OD.10,188	καὶ τότ' ἐγὼν ἀγορὴν θέμενος μετὰ πᾶσιν ἔειπον:
OD.10,189	„κέκλυτέ μευ μύθων, κακά περ πάσχοντες ἑταῖροι:“
OD.10,190	ὦ φίλοι, οὐ γὰρ ἴδμεν ὅπῃ ζόφος οὐδ' ὅπῃ ἠώς,
OD.10,191	οὐδ' ὅπῃ ἠέλιος φαεσίμβροτος εἶσ' ὑπὸ γαῖαν
OD.10,192	οὐδ' ὅπῃ ἀννεῖται: ἀλλὰ φραζώμεθα θᾶσσον,
OD.10,193	εἴ τις ἔτ' ἔσται μῆτις: ἐγὼ δ' οὐκ οἴομαι εἶναι.
OD.10,194	εἶδον γὰρ σκοπιὴν ἐς παιπαλόεσσαν ἀνελθὼν
OD.10,195	νῆσον, τὴν πέρι πόντος ἀπείριτος ἐστεφάνωται.
OD.10,196	αὐτὴ δὲ χθαμαλὴ κεῖται: καπνὸν δ' ἐνὶ μέσσῃ
OD.10,197	ἔδρακον ὀφθαλμοῖσι διὰ δρυμὰ πυκνὰ καὶ ὕλην.
OD.10,198	ὣς ἐφάμην, τοῖσιν δὲ κατεκλάσθη φίλον ἦτορ
OD.10,199	μνησαμένοισ' ἔργων Λαιστρυγόνος Ἀντιφάταο
OD.10,200	Κύκλωπός τε βίης μεγαλήτορος ἀνδροφάγοιο.
OD.10,201	κλαῖον δὲ λιγέως, θαλερὸν κατὰ δάκρυ χέοντες:
OD.10,202	ἀλλ' οὐ γάρ τις πρῆξις ἐγίνετο μυρομένοισιν.
OD.10,203	αὐτὰρ ἐγὼ δίχα πάντας ἐϋκνήμιδας ἑταίρους
OD.10,204	ἠρίθμεον, ἀρχὸν δὲ μετ' ἀμφοτέροισιν ὄπασσα:
OD.10,205	τῶν μὲν ἐγὼν ἦρχον, τῶν δ' Εὐρύλοχος θεοειδής.
OD.10,206	κλήρους δ' ἐν κυνέῃ χαλκήρεϊ πάλλομεν ὦκα:
OD.10,207	ἐκ δ' ἔθορε κλῆρος μεγαλήτορος Εὐρυλόχοιο.
OD.10,208	βῆ δ' ἰέναι, ἅμα τῷ γε δύω καὶ εἴκοσ' ἑταῖροι
OD.10,209	κλαίοντες: κατὰ δ' ἄμμε λίπον γοόωντας ὄπισθεν.
OD.10,210	εὗρον δ' ἐν βήσσῃσι τετυγμένα δώματα Κίρκης
OD.10,211	ξεστοῖσιν λάεσσι, περισκέπτῳ ἐνὶ χώρῳ.
OD.10,212	ἀμφὶ δέ μιν λύκοι ἦσαν ὀρέστεροι ἠδὲ λέοντες,
OD.10,213	τοὺς αὐτὴ κατέθελξεν, ἐπεὶ κακὰ φάρμακ' ἔδωκεν.
OD.10,214	οὐδ' οἵ γ' ὡρμήθησαν ἐπ' ἀνδράσιν, ἀλλ' ἄρα τοί γε
OD.10,215	οὐρῇσιν μακρῇσι περισσαίνοντες ἀνέσταν.
OD.10,216	ὡς δ' ὅτ' ἂν ἀμφὶ ἄνακτα κύνες δαίτηθεν ἰόντα
OD.10,217	σαίνωσ': αἰεὶ γάρ τε φέρει μειλίγματα θυμοῦ:
OD.10,218	ὣς τοὺς ἀμφὶ λύκοι κρατερώνυχες ἠδὲ λέοντες
OD.10,219	σαῖνον: τοὶ δ' ἔδδεισαν, ἐπεὶ ἴδον αἰνὰ πέλωρα.
OD.10,220	ἔσταν δ' ἐν προθύροισι θεᾶς καλλιπλοκάμοιο,
OD.10,221	Κίρκης δ' ἔνδον ἄκουον ἀειδούσης ὀπὶ καλῇ
OD.10,222	ἱστὸν ἐποιχομένης μέγαν ἄμβροτον, οἷα θεάων
OD.10,223	λεπτά τε καὶ χαρίεντα καὶ ἀγλαὰ ἔργα πέλονται.
OD.10,224	τοῖσι δὲ μύθων ἦρχε Πολίτης, ὄρχαμος ἀνδρῶν,
OD.10,225	ὅς μοι κήδιστος ἑτάρων ἦν κεδνότατός τε:
OD.10,226	ὦ φίλοι, ἔνδον γάρ τις ἐποιχομένη μέγαν ἱστὸν
OD.10,227	καλὸν ἀοιδιάει, δάπεδον δ' ἅπαν ἀμφιμέμυκεν,
OD.10,228	ἢ θεὸς ἠὲ γυνή: ἀλλὰ φθεγγώμεθα θᾶσσον.
OD.10,229	ὣς ἄρ' ἐφώνησεν, τοὶ δ' ἐφθέγγοντο καλεῦντες.
OD.10,230	ἡ δ' αἶψ' ἐξελθοῦσα θύρας ὤϊξε φαεινὰς
OD.10,231	καὶ κάλει: οἱ δ' ἅμα πάντες ἀϊδρείῃσιν ἕποντο:
OD.10,232	Εὐρύλοχος δ' ὑπέμεινεν: ὀΐσατο γὰρ δόλον εἶναι.
OD.10,233	εἷσεν δ' εἰσαγαγοῦσα κατὰ κλισμούς τε θρόνους τε,
OD.10,234	ἐν δέ σφιν τυρόν τε καὶ ἄλφιτα καὶ μέλι χλωρὸν
OD.10,235	οἴνῳ Πραμνείῳ ἐκύκα: ἀνέμισγε δὲ σίτῳ
OD.10,236	φάρμακα λύγρ', ἵνα πάγχυ λαθοίατο πατρίδος αἴης.
OD.10,237	αὐτὰρ ἐπεὶ δῶκέν τε καὶ ἔκπιον, αὐτίκ' ἔπειτα
OD.10,238	ῥάβδῳ πεπληγυῖα κατὰ συφεοῖσιν ἐέργνυ.
OD.10,239	οἱ δὲ συῶν μὲν ἔχον κεφαλὰς φωνήν τε τρίχας τε
OD.10,240	καὶ δέμας, αὐτὰρ νοῦς ἦν ἔμπεδος ὡς τὸ πάρος περ.
OD.10,241	ὣς οἱ μὲν κλαίοντες ἐέρχατο: τοῖσι δὲ Κίρκη
OD.10,242	πὰρ ἄκυλον βάλανόν τ' ἔβαλεν καρπόν τε κρανείης
OD.10,243	ἔδμεναι, οἷα σύες χαμαιευνάδες αἰὲν ἔδουσιν.
OD.10,244	εὐρύλοχος δ' ἂψ ἦλθε θοὴν ἐπὶ νῆα μέλαιναν,
OD.10,245	ἀγγελίην ἑτάρων ἐρέων καὶ ἀδευκέα πότμον.
OD.10,246	οὐδέ τι ἐκφάσθαι δύνατο ἔπος, ἱέμενός περ,
OD.10,247	κῆρ ἄχεϊ μεγάλῳ βεβολημένος: ἐν δέ οἱ ὄσσε
OD.10,248	δακρυόφιν πίμπλαντο, γόον δ' ὠΐετο θυμός.
OD.10,249	ἀλλ' ὅτε δή μιν πάντες ἀγαζόμεθ' ἐξερέοντες,
OD.10,250	καὶ τότε τῶν ἄλλων ἑτάρων κατέλεξεν ὄλεθρον:
OD.10,251	ᾔομεν, ὡς ἐκέλευες, ἀνὰ δρυμά, φαίδιμ' Ὀδυσσεῦ:
OD.10,252	εὕρομεν ἐν βήσσῃσι τετυγμένα δώματα καλὰ
OD.10,253	„ξεστοῖσιν λάεσσι, περισκέπτῳ ἐνὶ χώρῳ.“
OD.10,254	ἔνθα δέ τις μέγαν ἱστὸν ἐποιχομένη λίγ' ἄειδεν
OD.10,255	ἢ θεὸς ἠὲ γυνή: τοὶ δ' ἐφθέγγοντο καλεῦντες.
OD.10,256	ἡ δ' αἶψ' ἐξελθοῦσα θύρας ὤϊξε φαεινὰς
OD.10,257	καὶ κάλει: οἱ δ' ἅμα πάντες ἀϊδρείῃσιν ἕποντο:
OD.10,258	αὐτὰρ ἐγὼν ὑπέμεινα, ὀϊσάμενος δόλον εἶναι.
OD.10,259	οἱ δ' ἅμ' ἀϊστώθησαν ἀολλέες, οὐδέ τις αὐτῶν
OD.10,260	ἐξεφάνη: δηρὸν δὲ καθήμενος ἐσκοπίαζον.
OD.10,261	ὣς ἔφατ', αὐτὰρ ἐγὼ περὶ μὲν ξίφος ἀργυρόηλον
OD.10,262	ὤμοιϊν βαλόμην, μέγα χάλκεον, ἀμφὶ δὲ τόξα:
OD.10,263	τὸν δ' ἂψ ἠνώγεα αὐτὴν ὁδὸν ἡγήσασθαι.
OD.10,264	αὐτὰρ ὅ γ' ἀμφοτέρῃσι λαβὼν ἐλλίσσετο γούνων
OD.10,265	„καί μ' ὀλοφυρόμενος ἔπεα πτερόεντα προσηύδα:“
OD.10,266	μή μ' ἄγε κεῖσ' ἀέκοντα, διοτρεφές, ἀλλὰ λίπ' αὐτοῦ:
OD.10,267	οἶδα γὰρ ὡς οὔτ' αὐτὸς ἐλεύσεαι οὔτε τιν' ἄλλον
OD.10,268	ἄξεις σῶν ἑτάρων. ἀλλὰ ξὺν τοίσδεσι θᾶσσον
OD.10,269	φεύγωμεν: ἔτι γάρ κεν ἀλύξαιμεν κακὸν ἦμαρ.
OD.10,270	ὣς ἔφατ', αὐτὰρ ἐγώ μιν ἀμειβόμενος προσέειπον:
OD.10,271	Εὐρύλοχ', ἦ τοι μὲν σὺ μέν' αὐτοῦ τῷδ' ἐνὶ χώρῳ
OD.10,272	ἔσθων καὶ πίνων κοίλῃ παρὰ νηῒ μελαίνῃ:
OD.10,273	αὐτὰρ ἐγὼν εἶμι: κρατερὴ δέ μοι ἔπλετ' ἀνάγκη.
OD.10,274	ὣς εἰπὼν παρὰ νηὸς ἀπήϊον ἠδὲ θαλάσσης.
OD.10,275	ἀλλ' ὅτε δὴ ἄρ' ἔμελλον ἰὼν ἱερὰς ἀνὰ βήσσας
OD.10,276	Κίρκης ἵξεσθαι πολυφαρμάκου ἐς μέγα δῶμα,
OD.10,277	ἔνθα μοι Ἑρμείας χρυσόρραπις ἀντεβόλησεν
OD.10,278	ἐρχομένῳ πρὸς δῶμα, νεηνίῃ ἀνδρὶ ἐοικώς,
OD.10,279	πρῶτον ὑπηνήτῃ, τοῦ περ χαριεστάτη ἥβη:
OD.10,280	ἔν τ' ἄρα μοι φῦ χειρὶ ἔπος τ' ἔφατ' ἔκ τ' ὀνόμαζε:
OD.10,281	πῇ δὴ αὖτ', ὦ δύστηνε, δι' ἄκριας ἔρχεαι οἶος,
OD.10,282	χώρου ἄϊδρις ἐών; ἕταροι δέ τοι οἵδ' ἐνὶ Κίρκης
OD.10,283	ἔρχαται ὥς τε σύες πυκινοὺς κευθμῶνας ἔχοντες.
OD.10,284	ἦ τοὺς λυσόμενος δεῦρ' ἔρχεαι; οὐδέ σέ φημι
OD.10,285	αὐτὸν νοστήσειν, μενέεις δὲ σύ γ' ἔνθα περ ἄλλοι.
OD.10,286	ἀλλ' ἄγε δή σε κακῶν ἐκλύσομαι ἠδὲ σαώσω:
OD.10,287	τῆ, τόδε φάρμακον ἐσθλὸν ἔχων ἐς δώματα Κίρκης
OD.10,288	ἔρχευ, ὅ κέν τοι κρατὸς ἀλάλκῃσιν κακὸν ἦμαρ.
OD.10,289	πάντα δέ τοι ἐρέω ὀλοφώϊα δήνεα Κίρκης.
OD.10,290	τεύξει τοι κυκεῶ, βαλέει δ' ἐν φάρμακα σίτῳ:
OD.10,291	ἀλλ' οὐδ' ὧς θέλξαι σε δυνήσεται: οὐ γὰρ ἐάσει
OD.10,292	φάρμακον ἐσθλόν, ὅ τοι δώσω, ἐρέω δὲ ἕκαστα.
OD.10,293	ὁππότε κεν Κίρκη σ' ἐλάσῃ περιμήκεϊ ῥάβδῳ,
OD.10,294	δὴ τότε σὺ ξίφος ὀξὺ ἐρυσσάμενος παρὰ μηροῦ
OD.10,295	Κίρκῃ ἐπαΐξαι ὥς τε κτάμεναι μενεαίνων.
OD.10,296	ἡ δέ σ' ὑποδδείσασα κελήσεται εὐνηθῆναι:
OD.10,297	ἔνθα σὺ μηκέτ' ἔπειτ' ἀπανήνασθαι θεοῦ εὐνήν,
OD.10,298	ὄφρα κέ τοι λύσῃ θ' ἑτάρους αὐτόν τε κομίσσῃ:
OD.10,299	ἀλλὰ κέλεσθαί μιν μακάρων μέγαν ὅρκον ὀμόσσαι
OD.10,300	μή τί τοι αὐτῷ πῆμα κακὸν βουλευσέμεν ἄλλο,
OD.10,301	μή σ' ἀπογυμνωθέντα κακὸν καὶ ἀνήνορα θήῃ.
OD.10,302	ὣς ἄρα φωνήσας πόρε φάρμακον Ἀργεϊφόντης
OD.10,303	ἐκ γαίης ἐρύσας καί μοι φύσιν αὐτοῦ ἔδειξε.
OD.10,304	ῥίζῃ μὲν μέλαν ἔσκε, γάλακτι δὲ εἴκελον ἄνθος:
OD.10,305	μῶλυ δέ μιν καλέουσι θεοί, χαλεπὸν δέ τ' ὀρύσσειν
OD.10,306	ἀνδράσι γε θνητοῖσι: θεοὶ δέ τε πάντα δύνανται.
OD.10,307	ἑρμείας μὲν ἔπειτ' ἀπέβη πρὸς μακρὸν Ὄλυμπον
OD.10,308	νῆσον ἀν' ὑλήεσσαν, ἐγὼ δ' ἐς δώματα Κίρκης
OD.10,309	ἤϊα: πολλὰ δέ μοι κραδίη πόρφυρε κιόντι.
OD.10,310	ἔστην δ' εἰνὶ θύρῃσι θεᾶς καλλιπλοκάμοιο:
OD.10,311	ἔνθα στὰς ἐβόησα, θεὰ δέ μευ ἔκλυεν αὐδῆς.
OD.10,312	ἡ δ' αἶψ' ἐξελθοῦσα θύρας ὤϊξε φαεινὰς
OD.10,313	καὶ κάλει: αὐτὰρ ἐγὼν ἑπόμην ἀκαχήμενος ἦτορ.
OD.10,314	εἷσε δέ μ' εἰσαγαγοῦσα ἐπὶ θρόνου ἀργυροήλου,
OD.10,315	„καλοῦ δαιδαλέου: ὑπὸ δὲ θρῆνυς ποσὶν ἦεν:“
OD.10,316	τεῦχε δέ μοι κυκεῶ χρυσέῳ δέπᾳ, ὄφρα πίοιμι,
OD.10,317	ἐν δέ τε φάρμακον ἧκε, κακὰ φρονέουσ' ἐνὶ θυμῷ.
OD.10,318	αὐτὰρ ἐπεὶ δῶκέν τε καὶ ἔκπιον οὐδέ μ' ἔθελξε,
OD.10,319	ῥάβδῳ πεπληγυῖα ἔπος τ' ἔφατ' ἔκ τ' ὀνόμαζεν:
OD.10,320	ἔρχεο νῦν συφεόνδε, μετ' ἄλλων λέξο ἑταίρων.
OD.10,321	ὣς φάτ', ἐγὼ δ' ἄορ ὀξὺ ἐρυσσάμενος παρὰ μηροῦ
OD.10,322	Κίρκῃ ἐπήϊξα ὥς τε κτάμεναι μενεαίνων.
OD.10,323	ἡ δὲ μέγα ἰάχουσα ὑπέδραμε καὶ λάβε γούνων
OD.10,324	καί μ' ὀλοφυρομένη ἔπεα πτερόεντα προσηύδα:
OD.10,325	τίς πόθεν εἰς ἀνδρῶν; πόθι τοι πόλις ἠδὲ τοκῆες;
OD.10,326	θαῦμά μ' ἔχει, ὡς οὔ τι πιὼν τάδε φάρμακ' ἐθέλχθης.
OD.10,327	οὐδὲ γὰρ οὐδέ τις ἄλλος ἀνὴρ τάδε φάρμακ' ἀνέτλη,
OD.10,328	ὅς κε πίῃ καὶ πρῶτον ἀμείψεται ἕρκος ὀδόντων:
OD.10,329	σοὶ δέ τις ἐν στήθεσσιν ἀκήλητος νόος ἐστίν.
OD.10,330	ἦ σύ γ' Ὀδυσσεύς ἐσσι πολύτροπος, ὅν τέ μοι αἰεὶ
OD.10,331	φάσκεν ἐλεύσεσθαι χρυσόρραπις Ἀργεϊφόντης,
OD.10,332	ἐκ Τροίης ἀνιόντα θοῇ σὺν νηῒ μελαίνῃ.
OD.10,333	ἀλλ' ἄγε δὴ κολεῷ μὲν ἄορ θέο, νῶϊ δ' ἔπειτα
OD.10,334	εὐνῆς ἡμετέρης ἐπιβήομεν, ὄφρα μιγέντε
OD.10,335	εὐνῇ καὶ φιλότητι πεποίθομεν ἀλλήλοισιν.
OD.10,336	ὣς ἔφατ', αὐτὰρ ἐγώ μιν ἀμειβόμενος προσέειπον:
OD.10,337	ὦ Κίρκη, πῶς γάρ με κέλῃ σοὶ ἤπιον εἶναι,
OD.10,338	ἥ μοι σῦς μὲν ἔθηκας ἐνὶ μεγάροισιν ἑταίρους,
OD.10,339	αὐτὸν δ' ἐνθάδ' ἔχουσα δολοφρονέουσα κελεύεις
OD.10,340	ἐς θάλαμόν τ' ἰέναι καὶ σῆς ἐπιβήμεναι εὐνῆς,
OD.10,341	ὄφρα με γυμνωθέντα κακὸν καὶ ἀνήνορα θήῃς.
OD.10,342	οὐδ' ἂν ἐγώ γ' ἐθέλοιμι τεῆς ἐπιβήμεναι εὐνῆς,
OD.10,343	εἰ μή μοι τλαίης γε, θεά, μέγαν ὅρκον ὀμόσσαι,
OD.10,344	μή τί μοι αὐτῷ πῆμα κακὸν βουλευσέμεν ἄλλο.
OD.10,345	ὣς ἐφάμην, ἡ δ' αὐτίκ' ἀπώμνυεν, ὡς ἐκέλευον.
OD.10,346	αὐτὰρ ἐπεί ῥ' ὄμοσέν τε τελεύτησέν τε τὸν ὅρκον,
OD.10,347	καὶ τότ' ἐγὼ Κίρκης ἐπέβην περικαλλέος εὐνῆς.
OD.10,348	ἀμφίπολοι δ' ἄρα τεῖος ἐνὶ μεγάροισι πένοντο
OD.10,349	τέσσαρες, αἵ οἱ δῶμα κάτα δρήστειραι ἔασι.
OD.10,350	γίνονται δ' ἄρα ταί γ' ἔκ τε κρηνέων ἀπό τ' ἀλσέων
OD.10,351	ἔκ θ' ἱερῶν ποταμῶν, οἵ τ' εἰς ἅλαδε προρέουσι.
OD.10,352	τάων ἡ μὲν ἔβαλλε θρόνοισ' ἔνι ῥήγεα καλὰ
OD.10,353	πορφύρεα καθύπερθ', ὑπένερθε δὲ λῖθ' ὑπέβαλλεν:
OD.10,354	ἡ δ' ἑτέρη προπάροιθε θρόνων ἐτίταινε τραπέζας
OD.10,355	ἀργυρέας, ἐπὶ δέ σφι τίθει χρύσεια κάνεια:
OD.10,356	ἡ δὲ τρίτη κρητῆρι μελίφρονα οἶνον ἐκίρνα
OD.10,357	ἡδὺν ἐν ἀργυρέῳ, νέμε δὲ χρύσεια κύπελλα:
OD.10,358	ἡ δὲ τετάρτη ὕδωρ ἐφόρει καὶ πῦρ ἀνέκαιε
OD.10,359	πολλὸν ὑπὸ τρίποδι μεγάλῳ: ἰαίνετο δ' ὕδωρ.
OD.10,360	αὐτὰρ ἐπεὶ δὴ ζέσσεν ὕδωρ ἐνὶ ἤνοπι χαλκῷ,
OD.10,361	ἔς ῥ' ἀσάμινθον ἕσασα λό' ἐκ τρίποδος μεγάλοιο,
OD.10,362	θυμῆρες κεράσασα, κατὰ κρατός τε καὶ ὤμων,
OD.10,363	ὄφρα μοι ἐκ κάματον θυμοφθόρον εἵλετο γυίων.
OD.10,364	αὐτὰρ ἐπεὶ λοῦσέν τε καὶ ἔχρισεν λίπ' ἐλαίῳ,
OD.10,365	ἀμφὶ δέ με χλαῖναν καλὴν βάλεν ἠδὲ χιτῶνα,
OD.10,366	εἷσε δέ μ' εἰσαγαγοῦσα ἐπὶ θρόνου ἀργυροήλου,
OD.10,367	καλοῦ δαιδαλέου: ὑπὸ δὲ θρῆνυς ποσὶν ἦεν:
OD.10,368	„χέρνιβα δ' ἀμφίπολος προχόῳ ἐπέχευε φέρουσα
OD.10,369	καλῇ χρυσείῃ, ὑπὲρ ἀργυρέοιο λέβητος,
OD.10,370	νίψασθαι: παρὰ δὲ ξεστὴν ἐτάνυσσε τράπεζαν.
OD.10,371	σῖτον δ' αἰδοίη ταμίη παρέθηκε φέρουσα,
OD.10,372	εἴδατα πόλλ' ἐπιθεῖσα, χαριζομένη παρεόντων:“
OD.10,373	ἐσθέμεναι δ' ἐκέλευεν: ἐμῷ δ' οὐχ ἥνδανε θυμῷ,
OD.10,374	ἀλλ' ἥμην ἀλλοφρονέων, κακὰ δ' ὄσσετο θυμός.
OD.10,375	κίρκη δ' ὡς ἐνόησεν ἔμ' ἥμενον οὐδ' ἐπὶ σίτῳ
OD.10,376	χεῖρας ἰάλλοντα, στυγερὸν δέ με πένθος ἔχοντα,
OD.10,377	ἄγχι παρισταμένη ἔπεα πτερόεντα προσηύδα:
OD.10,378	τίφθ' οὕτως, Ὀδυσεῦ, κατ' ἄρ' ἕζεαι ἶσος ἀναύδῳ,
OD.10,379	θυμὸν ἔδων, βρώμης δ' οὐχ ἅπτεαι οὐδὲ ποτῆτος;
OD.10,380	ἦ τινά που δόλον ἄλλον ὀΐεαι; οὐδέ τί σε χρὴ
OD.10,381	δειδίμεν: ἤδη γάρ τοι ἀπώμοσα καρτερὸν ὅρκον.
OD.10,382	ὣς ἔφατ', αὐτὰρ ἐγώ μιν ἀμειβόμενος προσέειπον:
OD.10,383	ὦ Κίρκη, τίς γάρ κεν ἀνήρ, ὃς ἐναίσιμος εἴη,
OD.10,384	πρὶν τλαίη πάσσασθαι ἐδητύος ἠδὲ ποτῆτος,
OD.10,385	πρὶν λύσασθ' ἑτάρους καὶ ἐν ὀφθαλμοῖσιν ἰδέσθαι;
OD.10,386	ἀλλ' εἰ δὴ πρόφρασσα πιεῖν φαγέμεν τε κελεύεις,
OD.10,387	λῦσον, ἵν' ὀφθαλμοῖσιν ἴδω ἐρίηρας ἑταίρους.
OD.10,388	ὣς ἐφάμην, Κίρκη δὲ διὲκ μεγάροιο βεβήκει
OD.10,389	ῥάβδον ἔχουσ' ἐν χειρί, θύρας δ' ἀνέῳξε συφειοῦ,
OD.10,390	ἐκ δ' ἔλασεν σιάλοισιν ἐοικότας ἐννεώροισιν.
OD.10,391	οἱ μὲν ἔπειτ' ἔστησαν ἐναντίοι, ἡ δὲ δι' αὐτῶν
OD.10,392	ἐρχομένη προσάλειφεν ἑκάστῳ φάρμακον ἄλλο.
OD.10,393	τῶν δ' ἐκ μὲν μελέων τρίχες ἔρρεον, ἃς πρὶν ἔφυσε
OD.10,394	φάρμακον οὐλόμενον, τό σφιν πόρε πότνια Κίρκη:
OD.10,395	ἄνδρες δ' ἂψ ἐγένοντο νεώτεροι ἢ πάρος ἦσαν
OD.10,396	καὶ πολὺ καλλίονες καὶ μείζονες εἰσοράασθαι.
OD.10,397	ἔγνωσαν δέ με κεῖνοι, ἔφυν τ' ἐν χερσὶν ἕκαστος:
OD.10,398	πᾶσιν δ' ἱμερόεις ὑπέδυ γόος, ἀμφὶ δὲ δῶμα
OD.10,399	σμερδαλέον κονάβιζε: θεὰ δ' ἐλέαιρε καὶ αὐτή.
OD.10,400	ἡ δέ μευ ἄγχι στᾶσα προσηύδα δῖα θεάων:
OD.10,401	διογενὲς Λαερτιάδη, πολυμήχαν' Ὀδυσσεῦ,
OD.10,402	ἔρχεο νῦν ἐπὶ νῆα θοὴν καὶ θῖνα θαλάσσης.
OD.10,403	νῆα μὲν ἂρ πάμπρωτον ἐρύσσατε ἤπειρόνδε,
OD.10,404	κτήματα δ' ἐν σπήεσσι πελάσσατε ὅπλα τε πάντα:
OD.10,405	αὐτὸς δ' ἂψ ἰέναι καὶ ἄγειν ἐρίηρας ἑταίρους.
OD.10,406	ὣς ἔφατ', αὐτὰρ ἐμοί γ' ἐπεπείθετο θυμὸς ἀγήνωρ,
OD.10,407	βῆν δ' ἰέναι ἐπὶ νῆα θοὴν καὶ θῖνα θαλάσσης.
OD.10,408	εὗρον ἔπειτ' ἐπὶ νηῒ θοῇ ἐρίηρας ἑταίρους
OD.10,409	οἴκτρ' ὀλοφυρομένους, θαλερὸν κατὰ δάκρυ χέοντας.
OD.10,410	ὡς δ' ὅτε ἄγραυλοι πόριες περὶ βοῦς ἀγελαίας,
OD.10,411	ἐλθούσας ἐς κόπρον, ἐπὴν βοτάνης κορέσωνται,
OD.10,412	πᾶσαι ἅμα σκαίρουσιν ἐναντίαι: οὐδ' ἔτι σηκοὶ
OD.10,413	ἴσχουσ', ἀλλ' ἁδινὸν μυκώμεναι ἀμφιθέουσι
OD.10,414	μητέρας: ὣς ἐμὲ κεῖνοι, ἐπεὶ ἴδον ὀφθαλμοῖσι,
OD.10,415	δακρυόεντες ἔχυντο: δόκησε δ' ἄρα σφίσι θυμὸς
OD.10,416	ὣς ἔμεν, ὡς εἰ πατρίδ' ἱκοίατο καὶ πόλιν αὐτὴν
OD.10,417	τρηχείης Ἰθάκης, ἵνα τ' ἔτραφον ἠδ' ἐγένοντο:
OD.10,418	καί μ' ὀλοφυρόμενοι ἔπεα πτερόεντα προσηύδων:
OD.10,419	σοὶ μὲν νοστήσαντι, διοτρεφές, ὣς ἐχάρημεν,
OD.10,420	ὡς εἴ τ' εἰς Ἰθάκην ἀφικοίμεθα πατρίδα γαῖαν:
OD.10,421	ἀλλ' ἄγε, τῶν ἄλλων ἑτάρων κατάλεξον ὄλεθρον.
OD.10,422	ὣς ἔφαν, αὐτὰρ ἐγὼ προσέφην μαλακοῖσ' ἐπέεσσι:
OD.10,423	νῆα μὲν ἂρ πάμπρωτον ἐρύσσομεν ἤπειρόνδε,
OD.10,424	κτήματα δ' ἐν σπήεσσι πελάσσομεν ὅπλα τε πάντα:
OD.10,425	αὐτοὶ δ' ὀτρύνεσθε ἐμοὶ ἅμα πάντες ἕπεσθαι,
OD.10,426	ὄφρα ἴδηθ' ἑτάρους ἱεροῖσ' ἐν δώμασι Κίρκης
OD.10,427	πίνοντας καὶ ἔδοντας: ἐπηετανὸν γὰρ ἔχουσιν.
OD.10,428	ὣς ἐφάμην, οἱ δ' ὦκα ἐμοῖσ' ἐπέεσσι πίθοντο:
OD.10,429	Εὐρύλοχος δέ μοι οἶος ἐρύκακε πάντας ἑταίρους
OD.10,430	„καί σφεας φωνήσας ἔπεα πτερόεντα προσηύδα:“
OD.10,431	ἆ δειλοί, πόσ' ἴμεν; τί κακῶν ἱμείρετε τούτων;
OD.10,432	Κίρκης ἐς μέγαρον καταβήμεναι, ἥ κεν ἅπαντας
OD.10,433	ἢ σῦς ἠὲ λύκους ποιήσεται ἠὲ λέοντας,
OD.10,434	οἵ κέν οἱ μέγα δῶμα φυλάσσοιμεν καὶ ἀνάγκῃ,
OD.10,435	ὥς περ Κύκλωψ ἕρξ', ὅτε οἱ μέσσαυλον ἵκοντο
OD.10,436	ἡμέτεροι ἕταροι, σὺν δ' ὁ θρασὺς εἵπετ' Ὀδυσσεύς:
OD.10,437	τούτου γὰρ καὶ κεῖνοι ἀτασθαλίῃσιν ὄλοντο.
OD.10,438	ὣς ἔφατ', αὐτὰρ ἐγώ γε μετὰ φρεσὶ μερμήριξα,
OD.10,439	σπασσάμενος τανύηκες ἄορ παχέος παρὰ μηροῦ,
OD.10,440	τῷ οἱ ἀποτμήξας κεφαλὴν οὖδάσδε πελάσσαι,
OD.10,441	καὶ πηῷ περ ἐόντι μάλα σχεδόν: ἀλλά μ' ἑταῖροι
OD.10,442	μειλιχίοισ' ἐπέεσσιν ἐρήτυον ἄλλοθεν ἄλλος:
OD.10,443	διογενές, τοῦτον μὲν ἐάσομεν, εἰ σὺ κελεύεις,
OD.10,444	αὐτοῦ πὰρ νηΐ τε μένειν καὶ νῆα ἔρυσθαι:
OD.10,445	ἡμῖν δ' ἡγεμόνευ' ἱερὰ πρὸς δώματα Κίρκης.
OD.10,446	ὣς φάμενοι παρὰ νηὸς ἀνήϊον ἠδὲ θαλάσσης.
OD.10,447	οὐδὲ μὲν Εὐρύλοχος κοίλῃ παρὰ νηῒ λέλειπτο,
OD.10,448	ἀλλ' ἔπετ': ἔδδεισεν γὰρ ἐμὴν ἔκπαγλον ἐνιπήν.
OD.10,449	τόφρα δὲ τοὺς ἄλλους ἑτάρους ἐν δώμασι Κίρκη
OD.10,450	ἐνδυκέως λοῦσέν τε καὶ ἔχρισεν λίπ' ἐλαίῳ,
OD.10,451	ἀμφὶ δ' ἄρα χλαίνας οὔλας βάλεν ἠδὲ χιτῶνας:
OD.10,452	δαινυμένους δ' εὖ πάντας ἐφεύρομεν ἐν μεγάροισιν.
OD.10,453	οἱ δ' ἐπεὶ ἀλλήλους εἶδον φράσσαντό τ' ἐσάντα,
OD.10,454	κλαῖον ὀδυρόμενοι, περὶ δὲ στεναχίζετο δῶμα.
OD.10,455	ἡ δέ μευ ἄγχι στᾶσα προσηύδα δῖα θεάων:
OD.10,456	„διογενὲς Λαερτιάδη, πολυμήχαν' Ὀδυσσεῦ,“
OD.10,457	μηκέτι νῦν θαλερὸν γόον ὄρνυτε: οἶδα καὶ αὐτή,
OD.10,458	ἠμὲν ὅσ' ἐν πόντῳ πάθετ' ἄλγεα ἰχθυόεντι,
OD.10,459	ἠδ' ὅσ' ἀνάρσιοι ἄνδρες ἐδηλήσαντ' ἐπὶ χέρσου.
OD.10,460	ἀλλ' ἄγετ' ἐσθίετε βρώμην καὶ πίνετε οἶνον,
OD.10,461	εἰς ὅ κεν αὖτις θυμὸν ἐνὶ στήθεσσι λάβητε,
OD.10,462	οἷον ὅτε πρώτιστον ἐλείπετε πατρίδα γαῖαν
OD.10,463	τρηχείης Ἰθάκης: νῦν δ' ἀσκελέες καὶ ἄθυμοι,
OD.10,464	αἰὲν ἄλης χαλεπῆς μεμνημένοι: οὐδέ ποθ' ὕμιν
OD.10,465	θυμὸς ἐν εὐφροσύνῃ, ἐπεὶ ἦ μάλα πολλὰ πέπασθε.
OD.10,466	ὣς ἔφαθ', ἡμῖν δ' αὖτ' ἐπεπείθετο θυμὸς ἀγήνωρ.
OD.10,467	ἔνθα μὲν ἤματα πάντα τελεσφόρον εἰς ἐνιαυτὸν
OD.10,468	ἥμεθα, δαινύμενοι κρέα τ' ἄσπετα καὶ μέθυ ἡδύ:
OD.10,469	ἀλλ' ὅτε δή ῥ' ἐνιαυτὸς ἔην, περὶ δ' ἔτραπον ὧραι,
OD.10,470	„μηνῶν φθινόντων, περὶ δ' ἤματα μακρὰ τελέσθη,“
OD.10,471	καὶ τότε μ' ἐκκαλέσαντες ἔφαν ἐρίηρες ἑταῖροι:
OD.10,472	δαιμόνι', ἤδη νῦν μιμνῄσκεο πατρίδος αἴης,
OD.10,473	εἴ τοι θέσφατόν ἐστι σαωθῆναι καὶ ἱκέσθαι
OD.10,474	οἶκον ἐϋκτίμενον καὶ σὴν ἐς πατρίδα γαῖαν.
OD.10,475	„ὣς ἔφαν, αὐτὰρ ἐμοί γ' ἐπεπείθετο θυμὸς ἀγήνωρ.
OD.10,476	ὣς τότε μὲν πρόπαν ἦμαρ ἐς ἠέλιον καταδύντα
OD.10,477	ἥμεθα, δαινύμενοι κρέα τ' ἄσπετα καὶ μέθυ ἡδύ.
OD.10,478	ἦμος δ' ἠέλιος κατέδυ καὶ ἐπὶ κνέφας ἦλθεν,
OD.10,479	οἱ μὲν κοιμήσαντο κατὰ μέγαρα σκιόεντα.“
OD.10,480	αὐτὰρ ἐγὼ Κίρκης ἐπιβὰς περικαλλέος εὐνῆς
OD.10,481	γούνων ἐλλιτάνευσα, θεὰ δέ μευ ἔκλυεν αὐδῆς,
OD.10,482	„καί μιν φωνήσας ἔπεα πτερόεντα προσηύδων:“
OD.10,483	ὦ Κίρκη, τέλεσόν μοι ὑπόσχεσιν, ἥν περ ὑπέστης,
OD.10,484	οἴκαδε πεμψέμεναι: θυμὸς δέ μοι ἔσσυται ἤδη
OD.10,485	ἠδ' ἄλλων ἑτάρων, οἵ μευ φθινύθουσι φίλον κῆρ
OD.10,486	ἀμφ' ἔμ' ὀδυρόμενοι, ὅτε που σύ γε νόσφι γένηαι.
OD.10,487	ὣς ἐφάμην, ἡ δ' αὐτίκ' ἀμείβετο δῖα θεάων:
OD.10,488	διογενὲς Λαερτιάδη, πολυμήχαν' Ὀδυσσεῦ,
OD.10,489	μηκέτι νῦν ἀέκοντες ἐμῷ ἐνὶ μίμνετε οἴκῳ.
OD.10,490	ἀλλ' ἄλλην χρὴ πρῶτον ὁδὸν τελέσαι καὶ ἱκέσθαι
OD.10,491	εἰς Ἀΐδαο δόμους καὶ ἐπαινῆς Περσεφονείης
OD.10,492	ψυχῇ χρησομένους Θηβαίου Τειρεσίαο,
OD.10,493	μάντιος ἀλαοῦ, τοῦ τε φρένες ἔμπεδοί εἰσι:
OD.10,494	τῷ καὶ τεθνηῶτι νόον πόρε Περσεφόνεια
OD.10,495	οἴῳ πεπνῦσθαι: τοὶ δὲ σκιαὶ ἀΐσσουσιν.
OD.10,496	ὣς ἔφατ', αὐτὰρ ἐμοί γε κατεκλάσθη φίλον ἦτορ:
OD.10,497	κλαῖον δ' ἐν λεχέεσσι καθήμενος, οὐδέ νύ μοι κῆρ
OD.10,498	ἤθελ' ἔτι ζώειν καὶ ὁρᾶν φάος ἠελίοιο.
OD.10,499	αὐτὰρ ἐπεὶ κλαίων τε κυλινδόμενός τε κορέσθην,
OD.10,500	καὶ τότε δή μιν ἔπεσσιν ἀμειβόμενος προσέειπον:
OD.10,501	ὦ Κίρκη, τίς γὰρ ταύτην ὁδὸν ἡγεμονεύσει;
OD.10,502	εἰς Ἄϊδος δ' οὔ πώ τις ἀφίκετο νηῒ μελαίνῃ.
OD.10,503	ὣς ἐφάμην, ἡ δ' αὐτίκ' ἀμείβετο δῖα θεάων:
OD.10,504	„διογενὲς Λαερτιάδη, πολυμήχαν' Ὀδυσσεῦ,“
OD.10,505	μή τί τοι ἡγεμόνος γε ποθὴ παρὰ νηῒ μελέσθω:
OD.10,506	ἱστὸν δὲ στήσας ἀνά θ' ἱστία λευκὰ πετάσσας
OD.10,507	ἧσθαι: τὴν δέ κέ τοι πνοιὴ βορέαο φέρῃσιν.
OD.10,508	ἀλλ' ὁπότ' ἂν δὴ νηῒ δι' Ὠκεανοῖο περήσῃς,
OD.10,509	ἔνθ' ἀκτή τε λάχεια καὶ ἄλσεα Περσεφονείης
OD.10,510	μακραί τ' αἴγειροι καὶ ἰτέαι ὠλεσίκαρποι,
OD.10,511	νῆα μὲν αὐτοῦ κέλσαι ἐπ' Ὠκεανῷ βαθυδίνῃ,
OD.10,512	αὐτὸς δ' εἰς Ἀΐδεω ἰέναι δόμον εὐρώεντα.
OD.10,513	ἔνθα μὲν εἰς Ἀχέροντα Πυριφλεγέθων τε ῥέουσι
OD.10,514	Κώκυτός θ', ὃς δὴ Στυγὸς ὕδατός ἐστιν ἀπορρώξ,
OD.10,515	πέτρη τε ξύνεσίς τε δύω ποταμῶν ἐριδούπων:
OD.10,516	ἔνθα δ' ἔπειθ', ἥρως, χριμφθεὶς πέλας, ὥς σε κελεύω,
OD.10,517	βόθρον ὀρύξαι ὅσον τε πυγούσιον ἔνθα καὶ ἔνθα,
OD.10,518	ἀμφ' αὐτῷ δὲ χοὴν χεῖσθαι πᾶσιν νεκύεσσι,
OD.10,519	πρῶτα μελικρήτῳ, μετέπειτα δὲ ἡδέϊ οἴνῳ,
OD.10,520	τὸ τρίτον αὖθ' ὕδατι: ἐπὶ δ' ἄλφιτα λευκὰ παλύνειν.
OD.10,521	πολλὰ δὲ γουνοῦσθαι νεκύων ἀμενηνὰ κάρηνα,
OD.10,522	ἐλθὼν εἰς Ἰθάκην στεῖραν βοῦν, ἥ τις ἀρίστη,
OD.10,523	ῥέξειν ἐν μεγάροισι πυρήν τ' ἐμπλησέμεν ἐσθλῶν,
OD.10,524	Τειρεσίῃ δ' ἀπάνευθεν ὄϊν ἱερευσέμεν οἴῳ
OD.10,525	παμμέλαν', ὃς μήλοισι μεταπρέπει ὑμετέροισιν.
OD.10,526	αὐτὰρ ἐπὴν εὐχῇσι λίσῃ κλυτὰ ἔθνεα νεκρῶν,
OD.10,527	ἔνθ' ὄϊν ἀρνειὸν ῥέζειν θῆλύν τε μέλαιναν
OD.10,528	εἰς Ἔρεβος στρέψας, αὐτὸς δ' ἀπονόσφι τραπέσθαι
OD.10,529	ἱέμενος ποταμοῖο ῥοάων: ἔνθα δὲ πολλαὶ
OD.10,530	ψυχαὶ ἐλεύσονται νεκύων κατατεθνηώτων.
OD.10,531	δὴ τότ' ἔπειθ' ἑτάροισιν ἐποτρῦναι καὶ ἀνῶξαι
OD.10,532	μῆλα, τὰ δὴ κατάκειτ' ἐσφαγμένα νηλέϊ χαλκῷ,
OD.10,533	δείραντας κατακῆαι, ἐπεύξασθαι δὲ θεοῖσιν,
OD.10,534	ἰφθίμῳ τ' Ἀΐδῃ καὶ ἐπαινῇ Περσεφονείῃ:
OD.10,535	αὐτὸς δὲ ξίφος ὀξὺ ἐρυσσάμενος παρὰ μηροῦ
OD.10,536	ἧσθαι, μηδὲ ἐᾶν νεκύων ἀμενηνὰ κάρηνα
OD.10,537	αἵματος ἄσσον ἴμεν πρὶν Τειρεσίαο πυθέσθαι.
OD.10,538	ἔνθα τοι αὐτίκα μάντις ἐλεύσεται, ὄρχαμε λαῶν,
OD.10,539	ὅς κέν τοι εἴπῃσιν ὁδὸν καὶ μέτρα κελεύθου
OD.10,540	νόστον θ', ὡς ἐπὶ πόντον ἐλεύσεαι ἰχθυόεντα.
OD.10,541	ὣς ἔφατ', αὐτίκα δὲ χρυσόθρονος ἤλυθεν Ἠώς.
OD.10,542	ἀμφὶ δέ με χλαῖνάν τε χιτῶνά τε εἵματα ἕσσεν:
OD.10,543	αὐτὴ δ' ἀργύφεον φᾶρος μέγα ἕννυτο νύμφη,
OD.10,544	λεπτὸν καὶ χαρίεν, περὶ δὲ ζώνην βάλετ' ἰξυῖ
OD.10,545	καλὴν χρυσείην, κεφαλῇ δ' ἐπέθηκε καλύπτρην.
OD.10,546	αὐτὰρ ἐγὼ διὰ δώματ' ἰὼν ὤτρυνον ἑταίρους
OD.10,547	μειλιχίοισ' ἐπέεσσι παρασταδὸν ἄνδρα ἕκαστον:
OD.10,548	μηκέτι νῦν εὕδοντες ἀωτεῖτε γλυκὺν ὕπνον,
OD.10,549	ἀλλ' ἴομεν: δὴ γάρ μοι ἐπέφραδε πότνια Κίρκη.
OD.10,550	ὣς ἐφάμην, τοῖσιν δ' ἐπεπείθετο θυμὸς ἀγήνωρ.
OD.10,551	οὐδὲ μὲν οὐδ' ἔνθεν περ ἀπήμονας ἦγον ἑταίρους.
OD.10,552	Ἐλπήνωρ δέ τις ἔσκε νεώτατος, οὔτε τι λίην
OD.10,553	ἄλκιμος ἐν πολέμῳ οὔτε φρεσὶν ᾗσιν ἀρηρώς,
OD.10,554	ὅς μοι ἄνευθ' ἑτάρων ἱεροῖσ' ἐν δώμασι Κίρκης,
OD.10,555	ψύχεος ἱμείρων, κατελέξατο οἰνοβαρείων:
OD.10,556	κινυμένων δ' ἑτάρων ὅμαδον καὶ δοῦπον ἀκούσας
OD.10,557	ἐξαπίνης ἀνόρουσε καὶ ἐκλάθετο φρεσὶν ᾗσιν
OD.10,558	ἄψορρον καταβῆναι ἰὼν ἐς κλίμακα μακρήν,
OD.10,559	ἀλλὰ καταντικρὺ τέγεος πέσεν: ἐκ δέ οἱ αὐχὴν
OD.10,560	ἀστραγάλων ἐάγη, ψυχὴ δ' Ἄϊδόσδε κατῆλθεν.
OD.10,561	ἐρχομένοισι δὲ τοῖσιν ἐγὼ μετὰ μῦθον ἔειπον:
OD.10,562	φάσθε νύ που οἶκόνδε φίλην ἐς πατρίδα γαῖαν
OD.10,563	ἔρχεσθ': ἄλλην δ' ἧμιν ὁδὸν τεκμήρατο Κίρκη
OD.10,564	εἰς Ἀΐδαο δόμους καὶ ἐπαινῆς Περσεφονείης
OD.10,565	ψυχῇ χρησομένους θηβαίου Τειρεσίαο.
OD.10,566	ὣς ἐφάμην, τοῖσιν δὲ κατεκλάσθη φίλον ἦτορ,
OD.10,567	ἑζόμενοι δὲ κατ' αὖθι γόων τίλλοντό τε χαίτας:
OD.10,568	ἀλλ' οὐ γάρ τις πρῆξις ἐγίνετο μυρομένοισιν.
OD.10,569	ἀλλ' ὅτε δή ῥ' ἐπὶ νῆα θοὴν καὶ θῖνα θαλάσσης
OD.10,570	ᾔομεν ἀχνύμενοι, θαλερὸν κατὰ δάκρυ χέοντες,
OD.10,571	τόφρα δ' ἄρ' οἰχομένη Κίρκη παρὰ νηῒ μελαίνῃ
OD.10,572	ἀρνειὸν κατέδησεν ὄϊν θῆλύν τε μέλαιναν,
OD.10,573	ῥεῖα παρεξελθοῦσα: τίς ἂν θεὸν οὐκ ἐθέλοντα
OD.10,574	ὀφθαλμοῖσιν ἴδοιτ' ἢ ἔνθ' ἢ ἔνθα κιόντα;
OD.11,1	Αὐτὰρ ἐπεί ῥ' ἐπὶ νῆα κατήλθομεν ἠδὲ θάλασσαν,
OD.11,2	νῆα μὲν ἂρ πάμπρωτον ἐρύσσαμεν εἰς ἅλα δῖαν,
OD.11,3	ἐν δ' ἱστὸν τιθέμεσθα καὶ ἱστία νηῒ μελαίνῃ,
OD.11,4	ἐν δὲ τὰ μῆλα λαβόντες ἐβήσαμεν, ἂν δὲ καὶ αὐτοὶ
OD.11,5	βαίνομεν ἀχνύμενοι, θαλερὸν κατὰ δάκρυ χέοντες.
OD.11,6	ἡμῖν δ' αὖ κατόπισθε νεὸς κυανοπρῴροιο
OD.11,7	ἴκμενον οὖρον ἵει πλησίστιον, ἐσθλὸν ἑταῖρον,
OD.11,8	Κίρκη ἐϋπλόκαμος, δεινὴ θεὸς αὐδήεσσα.
OD.11,9	ἡμεῖς δ' ὅπλα ἕκαστα πονησάμενοι κατὰ νῆα
OD.11,10	ἥμεθα: τὴν δ' ἄνεμός τε κυβερνήτης τ' ἴθυνε.
OD.11,11	τῆς δὲ πανημερίης τέταθ' ἱστία ποντοπορούσης.
OD.11,12	δύσετό τ' ἠέλιος σκιόωντό τε πᾶσαι ἀγυιαί:
OD.11,13	ἡ δ' ἐς πείραθ' ἵκανε βαθυρρόου Ὠκεανοῖο.
OD.11,14	ἔνθα δὲ Κιμμερίων ἀνδρῶν δῆμός τε πόλις τε,
OD.11,15	ἠέρι καὶ νεφέλῃ κεκαλυμμένοι: οὐδέ ποτ' αὐτοὺς
OD.11,16	Ἠέλιος φαέθων καταδέρκεται ἀκτίνεσσιν,
OD.11,17	οὔθ' ὁπότ' ἂν στείχῃσι πρὸς οὐρανὸν ἀστερόεντα,
OD.11,18	οὔθ' ὅτ' ἂν ἂψ ἐπὶ γαῖαν ἀπ' οὐρανόθεν προτράπηται,
OD.11,19	ἀλλ' ἐπὶ νὺξ ὀλοὴ τέταται δειλοῖσι βροτοῖσι.
OD.11,20	νῆα μὲν ἔνθ' ἐλθόντες ἐκέλσαμεν, ἐκ δὲ τὰ μῆλα
OD.11,21	εἱλόμεθ': αὐτοὶ δ' αὖτε παρὰ ῥόον Ὠκεανοῖο
OD.11,22	ᾔομεν, ὄφρ' ἐς χῶρον ἀφικόμεθ', ὃν φράσε Κίρκη.
OD.11,23	ἔνθ' ἱερήϊα μὲν Περιμήδης Εὐρύλοχός τε
OD.11,24	ἔσχον: ἐγὼ δ' ἄορ ὀξὺ ἐρυσσάμενος παρὰ μηροῦ
OD.11,25	βόθρον ὄρυξ' ὅσσον τε πυγούσιον ἔνθα καὶ ἔνθα,
OD.11,26	ἀμφ' αὐτῷ δὲ χοὴν χεόμην πᾶσιν νεκύεσσι,
OD.11,27	πρῶτα μελικρήτῳ, μετέπειτα δὲ ἡδέϊ οἴνῳ,
OD.11,28	τὸ τρίτον αὖθ' ὕδατι: ἐπὶ δ' ἄλφιτα λευκὰ πάλυνον.
OD.11,29	πολλὰ δὲ γουνούμην νεκύων ἀμενηνὰ κάρηνα,
OD.11,30	ἐλθὼν εἰς Ἰθάκην στεῖραν βοῦν, ἥ τις ἀρίστη,
OD.11,31	ῥέξειν ἐν μεγάροισι πυρήν τ' ἐμπλησέμεν ἐσθλῶν,
OD.11,32	Τειρεσίῃ δ' ἀπάνευθεν ὄϊν ἱερευσέμεν οἴῳ
OD.11,33	παμμέλαν', ὃς μήλοισι μεταπρέπει ἡμετέροισι.
OD.11,34	τοὺς δ' ἐπεὶ εὐχωλῇσι λιτῇσί τε, ἔθνεα νεκρῶν,
OD.11,35	ἐλλισάμην, τὰ δὲ μῆλα λαβὼν ἀπεδειροτόμησα
OD.11,36	ἐς βόθρον, ῥέε δ' αἷμα κελαινεφές: αἱ δ' ἀγέροντο
OD.11,37	ψυχαὶ ὑπὲξ Ἐρέβευς νεκύων κατατεθνηώτων:
OD.11,38	νύμφαι τ' ἠΐθεοί τε πολύτλητοί τε γέροντες
OD.11,39	παρθενικαί τ' ἀταλαὶ νεοπενθέα θυμὸν ἔχουσαι,
OD.11,40	πολλοὶ δ' οὐτάμενοι χαλκήρεσιν ἐγχείῃσιν,
OD.11,41	ἄνδρες ἀρηΐφατοι, βεβροτωμένα τεύχε' ἔχοντες:
OD.11,42	οἳ πολλοὶ περὶ βόθρον ἐφοίτων ἄλλοθεν ἄλλος
OD.11,43	θεσπεσίῃ ἰαχῇ: ἐμὲ δὲ χλωρὸν δέος ᾕρει.
OD.11,44	δὴ τότ' ἔπειθ' ἑτάροισιν ἐποτρύνας ἐκέλευσα
OD.11,45	μῆλα, τὰ δὴ κατέκειτ' ἐσφαγμένα νηλέϊ χαλκῷ,
OD.11,46	δείραντας κατακῆαι, ἐπεύξασθαι δὲ θεοῖσιν,
OD.11,47	ἰφθίμῳ τ' Ἀΐδῃ καὶ ἐπαινῇ Περσεφονείῃ:
OD.11,48	αὐτὸς δὲ ξίφος ὀξὺ ἐρυσσάμενος παρὰ μηροῦ
OD.11,49	ἥμην οὐδ' εἴων νεκύων ἀμενηνὰ κάρηνα
OD.11,50	αἵματος ἄσσον ἴμεν πρὶν Τειρεσίαο πυθέσθαι.
OD.11,51	πρώτη δὲ ψυχὴ Ἐλπήνορος ἦλθεν ἑταίρου:
OD.11,52	οὐ γάρ πω ἐτέθαπτο ὑπὸ χθονὸς εὐρυοδείης:
OD.11,53	σῶμα γὰρ ἐν Κίρκης μεγάρῳ κατελείπομεν ἡμεῖς
OD.11,54	ἄκλαυτον καὶ ἄθαπτον, ἐπεὶ πόνος ἄλλος ἔπειγε.
OD.11,55	τὸν μὲν ἐγὼ δάκρυσα ἰδὼν ἐλέησά τε θυμῷ
OD.11,56	καί μιν φωνήσας ἔπεα πτερόεντα προσηύδων:
OD.11,57	ἐλπῆνορ, πῶς ἦλθες ὑπὸ ζόφον ἠερόεντα;
OD.11,58	ἔφθης πεζὸς ἰὼν ἢ ἐγὼ σὺν νηῒ μελαίνῃ.
OD.11,59	ὣς ἐφάμην, ὁ δέ μ' οἰμώξας ἠμείβετο μύθῳ:
OD.11,60	„διογενὲς Λαερτιάδη, πολυμήχαν' Ὀδυσσεῦ,“
OD.11,61	ἆσέ με δαίμονος αἶσα κακὴ καὶ ἀθέσφατος οἶνος:
OD.11,62	Κίρκης δ' ἐν μεγάρῳ καταλέγμενος οὐκ ἐνόησα
OD.11,63	ἄψορρον καταβῆναι ἰὼν ἐς κλίμακα μακρήν,
OD.11,64	ἀλλὰ καταντικρὺ τέγεος πέσον: ἐκ δέ μοι αὐχὴν
OD.11,65	ἀστραγάλων ἐάγη, ψυχὴ δ' Ἄϊδόσδε κατῆλθε.
OD.11,66	νῦν δέ σε τῶν ὄπιθεν γουνάζομαι, οὐ παρεόντων,
OD.11,67	πρός τ' ἀλόχου καὶ πατρός, ὅ σ' ἔτρεφε τυτθὸν ἐόντα,
OD.11,68	Τηλεμάχου θ', ὃν μοῦνον ἐνὶ μεγάροισιν ἔλειπες:
OD.11,69	οἶδα γὰρ ὡς ἐνθένδε κιὼν δόμου ἐξ Ἀΐδαο
OD.11,70	νῆσον ἐς Αἰαίην σχήσεις εὐεργέα νῆα:
OD.11,71	ἔνθα σ' ἔπειτα, ἄναξ, κέλομαι μνήσασθαι ἐμεῖο.
OD.11,72	μή μ' ἄκλαυτον ἄθαπτον ἰὼν ὄπιθεν καταλείπειν
OD.11,73	νοσφισθείς, μή τοί τι θεῶν μήνιμα γένωμαι,
OD.11,74	ἀλλά με κακκῆαι σὺν τεύχεσιν, ἅσσα μοί ἐστι,
OD.11,75	σῆμά τέ μοι χεῦαι πολιῆς ἐπὶ θινὶ θαλάσσης,
OD.11,76	ἀνδρὸς δυστήνοιο, καὶ ἐσσομένοισι πυθέσθαι:
OD.11,77	ταῦτά τέ μοι τελέσαι πῆξαί τ' ἐπὶ τύμβῳ ἐρετμόν,
OD.11,78	τῷ καὶ ζωὸς ἔρεσσον ἐὼν μετ' ἐμοῖσ' ἑτάροισιν.
OD.11,79	ὣς ἔφατ', αὐτὰρ ἐγώ μιν ἀμειβόμενος προσέειπον:
OD.11,80	ταῦτά τοι, ὦ δύστηνε, τελευτήσω τε καὶ ἕρξω.
OD.11,81	νῶϊ μὲν ὣς ἐπέεσσιν ἀμειβομένω στυγεροῖσιν
OD.11,82	ἥμεθ', ἐγὼ μὲν ἄνευθεν ἐφ' αἵματι φάσγανον ἴσχων,
OD.11,83	εἴδωλον δ' ἑτέρωθεν ἑταίρου πόλλ' ἀγόρευεν.
OD.11,84	ἦλθε δ' ἐπὶ ψυχὴ μητρὸς κατατεθνηυίης,
OD.11,85	Αὐτολύκου θυγάτηρ μεγαλήτορος Ἀντίκλεια,
OD.11,86	τὴν ζωὴν κατέλειπον ἰὼν εἰς Ἴλιον ἱρήν.
OD.11,87	τὴν μὲν ἐγὼ δάκρυσα ἰδὼν ἐλέησά τε θυμῷ:
OD.11,88	ἀλλ' οὐδ' ὧς εἴων προτέρην, πυκινόν περ ἀχεύων,
OD.11,89	αἵματος ἄσσον ἴμεν πρὶν Τειρεσίαο πυθέσθαι.
OD.11,90	ἦλθε δ' ἐπὶ ψυχὴ Θηβαίου Τειρεσίαο,
OD.11,91	χρύσεον σκῆπτρον ἔχων, ἐμὲ δ' ἔγνω καὶ προσέειπε:
OD.11,92	„διογενὲς Λαερτιάδη, πολυμήχαν' Ὀδυσσεῦ,“
OD.11,93	τίπτ' αὖτ', ὦ δύστηνε, λιπὼν φάος ἠελίοιο
OD.11,94	ἤλυθες, ὄφρα ἴδῃ νέκυας καὶ ἀτερπέα χῶρον;
OD.11,95	ἀλλ' ἀποχάζεο βόθρου, ἄπισχε δὲ φάσγανον ὀξύ,
OD.11,96	αἵματος ὄφρα πίω καί τοι νημερτέα εἴπω.
OD.11,97	ὣς φάτ', ἐγὼ δ' ἀναχασσάμενος ξίφος ἀργυρόηλον
OD.11,98	κουλεῷ ἐγκατέπηξ'. ὁ δ' ἐπεὶ πίεν αἷμα κελαινόν,
OD.11,99	καὶ τότε δή μ' ἐπέεσσι προσηύδα μάντις ἀμύμων:
OD.11,100	νόστον δίζηαι μελιηδέα, φαίδιμ' Ὀδυσσεῦ:
OD.11,101	τὸν δέ τοι ἀργαλέον θήσει θεός. οὐ γὰρ ὀΐω
OD.11,102	λήσειν ἐννοσίγαιον, ὅ τοι κότον ἔνθετο θυμῷ,
OD.11,103	χωόμενος ὅτι οἱ υἱὸν φίλον ἐξαλάωσας.
OD.11,104	ἀλλ' ἔτι μέν κε καὶ ὧς, κακά περ πάσχοντες, ἵκοισθε,
OD.11,105	αἴ κ' ἐθέλῃς σὸν θυμὸν ἐρυκακέειν καὶ ἑταίρων,
OD.11,106	ὁππότε κεν πρῶτον πελάσῃς εὐεργέα νῆα
OD.11,107	Θρινακίῃ νήσῳ, προφυγὼν ἰοειδέα πόντον,
OD.11,108	βοσκομένας δ' εὕρητε βόας καὶ ἴφια μῆλα
OD.11,109	Ἠελίου, ὃς πάντ' ἐφορᾷ καὶ πάντ' ἐπακούει.
OD.11,110	τὰς εἰ μέν κ' ἀσινέας ἐάᾳς νόστου τε μέδηαι,
OD.11,111	καί κεν ἔτ' εἰς Ἰθάκην, κακά περ πάσχοντες, ἵκοισθε:
OD.11,112	εἰ δέ κε σίνηαι, τότε τοι τεκμαίρομ' ὄλεθρον
OD.11,113	νηΐ τε καὶ ἑτάροισ'. αὐτὸς δ' εἴ πέρ κεν ἀλύξῃς,
OD.11,114	ὀψὲ κακῶς νεῖαι, ὀλέσας ἄπο πάντας ἑταίρους,
OD.11,115	νηὸς ἐπ' ἀλλοτρίης: δήεις δ' ἐν πήματα οἴκῳ,
OD.11,116	ἄνδρας ὑπερφιάλους, οἵ τοι βίοτον κατέδουσι
OD.11,117	μνώμενοι ἀντιθέην ἄλοχον καὶ ἕδνα διδόντες.
OD.11,118	ἀλλ' ἦ τοι κείνων γε βίας ἀποτείσεαι ἐλθών:
OD.11,119	αὐτὰρ ἐπὴν μνηστῆρας ἐνὶ μεγάροισι τεοῖσι
OD.11,120	κτείνῃς ἠὲ δόλῳ ἢ ἀμφαδὸν ὀξέϊ χαλκῷ,
OD.11,121	ἔρχεσθαι δὴ ἔπειτα, λαβὼν εὐῆρες ἐρετμόν,
OD.11,122	εἰς ὅ κε τοὺς ἀφίκηαι, οἳ οὐκ ἴσασι θάλασσαν
OD.11,123	ἀνέρες οὐδέ θ' ἅλεσσι μεμιγμένον εἶδαρ ἔδουσιν:
OD.11,124	οὐδ' ἄρα τοὶ ἴσασι νέας φοινικοπαρήους,
OD.11,125	οὐδ' εὐήρε' ἐρετμά, τά τε πτερὰ νηυσὶ πέλονται.
OD.11,126	σῆμα δέ τοι ἐρέω μάλ' ἀριφραδές, οὐδέ σε λήσει:
OD.11,127	ὁππότε κεν δή τοι ξυμβλήμενος ἄλλος ὁδίτης
OD.11,128	φήῃ ἀθηρηλοιγὸν ἔχειν ἀνὰ φαιδίμῳ ὤμῳ,
OD.11,129	καὶ τότε δὴ γαίῃ πήξας εὐῆρες ἐρετμόν,
OD.11,130	ἕρξας ἱερὰ καλὰ Ποσειδάωνι ἄνακτι,
OD.11,131	ἀρνειὸν ταῦρόν τε συῶν τ' ἐπιβήτορα κάπρον,
OD.11,132	οἴκαδ' ἀποστείχειν ἕρδειν θ' ἱερὰς ἑκατόμβας
OD.11,133	ἀθανάτοισι θεοῖσι, τοὶ οὐρανὸν εὐρὺν ἔχουσι,
OD.11,134	πᾶσι μάλ' ἑξείης. θάνατος δέ τοι ἐξ ἁλὸς αὐτῷ
OD.11,135	ἀβληχρὸς μάλα τοῖος ἐλεύσεται, ὅς κέ σε πέφνῃ
OD.11,136	γήρᾳ ὕπο λιπαρῷ ἀρημένον: ἀμφὶ δὲ λαοὶ
OD.11,137	ὄλβιοι ἔσσονται. τὰ δέ τοι νημερτέα εἴρω.
OD.11,138	ὣς ἔφατ', αὐτὰρ ἐγώ μιν ἀμειβόμενος προσέειπον:
OD.11,139	Τειρεσίη, τὰ μὲν ἄρ που ἐπέκλωσαν θεοὶ αὐτοί.
OD.11,140	ἀλλ' ἄγε μοι τόδε εἰπὲ καὶ ἀτρεκέως κατάλεξον:
OD.11,141	μητρὸς τήνδ' ὁρόω ψυχὴν κατατεθνηυίης:
OD.11,142	ἡ δ' ἀκέουσ' ἧσται σχεδὸν αἵματος οὐδ' ἑὸν υἱὸν
OD.11,143	ἔτλη ἐσάντα ἰδεῖν οὐδὲ προτιμυθήσασθαι:
OD.11,144	εἰπέ, ἄναξ, πῶς κέν με ἀναγνοίη τὸν ἐόντα;
OD.11,145	ὣς ἐφάμην, ὁ δέ μ' αὐτίκ' ἀμειβόμενος προσέειπε:
OD.11,146	ῥηΐδιόν τοι ἔπος ἐρέω καὶ ἐνὶ φρεσὶ θήσω:
OD.11,147	ὅν τινα μέν κεν ἐᾷς νεκύων κατατεθνηώτων
OD.11,148	αἵματος ἄσσον ἴμεν, ὁ δέ τοι νημερτὲς ἐνίψει:
OD.11,149	ᾧ δέ κ' ἐπιφθονέῃς, ὁ δέ τοι πάλιν εἶσιν ὀπίσσω.
OD.11,150	ὣς φαμένη ψυχὴ μὲν ἔβη δόμον Ἄϊδος εἴσω
OD.11,151	Τειρεσίαο ἄνακτος, ἐπεὶ κατὰ θέσφατ' ἔλεξεν:
OD.11,152	αὐτὰρ ἐγὼν αὐτοῦ μένον ἔμπεδον, ὄφρ' ἐπὶ μήτηρ
OD.11,153	ἤλυθε καὶ πίεν αἷμα κελαινεφές: αὐτίκα δ' ἔγνω
OD.11,154	καί μ' ὀλοφυρομένη ἔπεα πτερόεντα προσηύδα:
OD.11,155	τέκνον ἐμόν, πῶς ἦλθες ὑπὸ ζόφον ἠερόεντα
OD.11,156	ζωὸς ἐών; χαλεπὸν δὲ τάδε ζωοῖσιν ὁρᾶσθαι.
OD.11,157	μέσσῳ γὰρ μεγάλοι ποταμοὶ καὶ δεινὰ ῥέεθρα,
OD.11,158	Ὠκεανὸς μὲν πρῶτα, τὸν οὔ πως ἔστι περῆσαι
OD.11,159	πεζὸν ἐόντ', ἢν μή τις ἔχῃ εὐεργέα νῆα.
OD.11,160	ἦ νῦν δὴ Τροίηθεν ἀλώμενος ἐνθάδ' ἱκάνεις
OD.11,161	νηΐ τε καὶ ἑτάροισι πολὺν χρόνον; οὐδέ πω ἦλθες
OD.11,162	εἰς Ἰθάκην οὐδ' εἶδες ἐνὶ μεγάροισι γυναῖκα;
OD.11,163	ὣς ἔφατ', αὐτὰρ ἐγώ μιν ἀμειβόμενος προσέειπον:
OD.11,164	μῆτερ ἐμή, χρειώ με κατήγαγεν εἰς Ἀΐδαο
OD.11,165	ψυχῇ χρησόμενον Θηβαίου Τειρεσίαο:
OD.11,166	οὐ γάρ πω σχεδὸν ἦλθον Ἀχαιΐδος οὐδέ πω ἁμῆς
OD.11,167	γῆς ἐπέβην, ἀλλ' αἰὲν ἔχων ἀλάλημαι ὀϊζύν,
OD.11,168	ἐξ οὗ τὰ πρώτισθ' ἑπόμην Ἀγαμέμνονι δίῳ
OD.11,169	Ἴλιον εἰς εὔπωλον, ἵνα Τρώεσσι μαχοίμην.
OD.11,170	ἀλλ' ἄγε μοι τόδε εἰπὲ καὶ ἀτρεκέως κατάλεξον:
OD.11,171	τίς νύ σε κὴρ ἐδάμασσε τανηλεγέος θανάτοιο;
OD.11,172	ἢ δολιχὴ νοῦσος, ἦ Ἄρτεμις ἰοχέαιρα
OD.11,173	οἷσ' ἀγανοῖσι βέλεσσιν ἐποιχομένη κατέπεφνεν;
OD.11,174	εἰπὲ δέ μοι πατρός τε καὶ υἱέος, ὃν κατέλειπον,
OD.11,175	ἢ ἔτι πὰρ κείνοισιν ἐμὸν γέρας, ἦέ τις ἤδη
OD.11,176	ἀνδρῶν ἄλλος ἔχει, ἐμὲ δ' οὐκέτι φασὶ νέεσθαι.
OD.11,177	εἰπὲ δέ μοι μνηστῆς ἀλόχου βουλήν τε νόον τε,
OD.11,178	ἠὲ μένει παρὰ παιδὶ καὶ ἔμπεδα πάντα φυλάσσει,
OD.11,179	ἦ ἤδη μιν ἔγημεν Ἀχαιῶν ὅς τις ἄριστος.
OD.11,180	ὣς ἐφάμην, ἡ δ' αὐτίκ' ἀμείβετο πότνια μήτηρ:
OD.11,181	καὶ λίην κείνη γε μένει τετληότι θυμῷ
OD.11,182	σοῖσιν ἐνὶ μεγάροισιν: ὀϊζυραὶ δέ οἱ αἰεὶ
OD.11,183	φθίνουσιν νύκτες τε καὶ ἤματα δάκρυ χεούσῃ.
OD.11,184	σὸν δ' οὔ πώ τις ἔχει καλὸν γέρας, ἀλλὰ ἕκηλος
OD.11,185	Τηλέμαχος τεμένεα νέμεται καὶ δαῖτας ἐΐσας
OD.11,186	δαίνυται, ἃς ἐπέοικε δικασπόλον ἄνδρ' ἀλεγύνειν:
OD.11,187	πάντες γὰρ καλέουσι. πατὴρ δὲ σὸς αὐτόθι μίμνει
OD.11,188	ἀγρῷ οὐδὲ πόλινδε κατέρχεται: οὐδέ οἱ εὐναὶ
OD.11,189	δέμνια καὶ χλαῖναι καὶ ῥήγεα σιγαλόεντα,
OD.11,190	ἀλλ' ὅ γε χεῖμα μὲν εὕδει ὅθι δμῶες ἐνὶ οἴκῳ,
OD.11,191	ἐν κόνι ἄγχι πυρός, κακὰ δὲ χροῒ εἵματα εἷται:
OD.11,192	αὐτὰρ ἐπὴν ἔλθῃσι θέρος τεθαλυῖά τ' ὀπώρη,
OD.11,193	πάντῃ οἱ κατὰ γουνὸν ἀλῳῆς οἰνοπέδοιο
OD.11,194	φύλλων κεκλιμένων χθαμαλαὶ βεβλήαται εὐναί.
OD.11,195	ἔνθ' ὅ γε κεῖτ' ἀχέων, μέγα δὲ φρεσὶ πένθος ἀέξει
OD.11,196	σὸν νόστον ποθέων: χαλεπὸν δ' ἐπὶ γῆρας ἱκάνει.
OD.11,197	οὕτω γὰρ καὶ ἐγὼν ὀλόμην καὶ πότμον ἐπέσπον:
OD.11,198	οὔτ' ἐμέ γ' ἐν μεγάροισιν ἐΰσκοπος ἰοχέαιρα
OD.11,199	οἷσ' ἀγανοῖσι βέλεσσιν ἐποιχομένη κατέπεφνεν,
OD.11,200	οὔτε τις οὖν μοι νοῦσος ἐπήλυθεν, ἥ τε μάλιστα
OD.11,201	τηκεδόνι στυγερῇ μελέων ἐξείλετο θυμόν:
OD.11,202	ἀλλά με σός τε πόθος σά τε μήδεα, φαίδιμ' Ὀδυσσεῦ,
OD.11,203	σή τ' ἀγανοφροσύνη μελιηδέα θυμὸν ἀπηύρα.
OD.11,204	ὣς ἔφατ', αὐτὰρ ἐγώ γ' ἔθελον φρεσὶ μερμηρίξας
OD.11,205	μητρὸς ἐμῆς ψυχὴν ἑλέειν κατατεθνηυίης.
OD.11,206	τρὶς μὲν ἐφωρμήθην, ἑλέειν τέ με θυμὸς ἀνώγει,
OD.11,207	τρὶς δέ μοι ἐκ χειρῶν σκιῇ εἴκελον ἢ καὶ ὀνείρῳ
OD.11,208	ἔπτατ': ἐμοὶ δ' ἄχος ὀξὺ γενέσκετο κηρόθι μᾶλλον,
OD.11,209	καί μιν φωνήσας ἔπεα πτερόεντα προσηύδων:
OD.11,210	μῆτερ ἐμή, τί νύ μ' οὐ μίμνεις ἑλέειν μεμαῶτα,
OD.11,211	ὄφρα καὶ εἰν Ἀΐδαο φίλας περὶ χεῖρε βαλόντε
OD.11,212	ἀμφοτέρω κρυεροῖο τεταρπώμεσθα γόοιο;
OD.11,213	ἦ τί μοι εἴδωλον τόδ' ἀγαυὴ Περσεφόνεια
OD.11,214	ὤτρυν', ὄφρ' ἔτι μᾶλλον ὀδυρόμενος στεναχίζω;
OD.11,215	ὣς ἐφάμην, ἡ δ' αὐτίκ' ἀμείβετο πότνια μήτηρ:
OD.11,216	ὤ μοι, τέκνον ἐμόν, περὶ πάντων κάμμορε φωτῶν,
OD.11,217	οὔ τί σε Περσεφόνεια Διὸς θυγάτηρ ἀπαφίσκει,
OD.11,218	ἀλλ' αὕτη δίκη ἐστὶ βροτῶν, ὅτε τίς κε θάνῃσιν.
OD.11,219	οὐ γὰρ ἔτι σάρκας τε καὶ ὀστέα ἶνες ἔχουσιν,
OD.11,220	ἀλλὰ τὰ μέν τε πυρὸς κρατερὸν μένος αἰθομένοιο
OD.11,221	δαμνᾷ, ἐπεί κε πρῶτα λίπῃ λεύκ' ὀστέα θυμός,
OD.11,222	ψυχὴ δ' ἠΰτ' ὄνειρος ἀποπταμένη πεπότηται.
OD.11,223	ἀλλὰ φόωσδε τάχιστα λιλαίεο: ταῦτα δὲ πάντα
OD.11,224	ἴσθ', ἵνα καὶ μετόπισθε τεῇ εἴπῃσθα γυναικί.
OD.11,225	νῶϊ μὲν ὣς ἐπέεσσιν ἀμειβόμεθ', αἱ δὲ γυναῖκες
OD.11,226	ἤλυθον, ὤτρυνεν γὰρ ἀγαυὴ Περσεφόνεια,
OD.11,227	ὅσσαι ἀριστήων ἄλοχοι ἔσαν ἠδὲ θύγατρες.
OD.11,228	αἱ δ' ἀμφ' αἷμα κελαινὸν ἀολλέες ἠγερέθοντο,
OD.11,229	αὐτὰρ ἐγὼ βούλευον, ὅπως ἐρέοιμι ἑκάστην.
OD.11,230	ἥδε δέ μοι κατὰ θυμὸν ἀρίστη φαίνετο βουλή:
OD.11,231	σπασσάμενος τανύηκες ἄορ παχέος παρὰ μηροῦ
OD.11,232	οὐκ εἴων πίνειν ἅμα πάσας αἷμα κελαινόν.
OD.11,233	αἱ δὲ προμνηστῖναι ἐπήϊσαν, ἠδὲ ἑκάστη
OD.11,234	ὃν γόνον ἐξαγόρευεν: ἐγὼ δ' ἐρέεινον ἁπάσας.
OD.11,235	ἔνθ' ἦ τοι πρώτην Τυρὼ ἴδον εὐπατέρειαν,
OD.11,236	ἣ φάτο Σαλμωνῆος ἀμύμονος ἔκγονος εἶναι,
OD.11,237	φῆ δὲ Κρηθῆος γυνὴ ἔμμεναι Αἰολίδαο:
OD.11,238	ἣ ποταμοῦ ἠράσσατ' Ἐνιπῆος θείοιο,
OD.11,239	ὃς πολὺ κάλλιστος ποταμῶν ἐπὶ γαῖαν ἵησι,
OD.11,240	καί ῥ' ἐπ' Ἐνιπῆος πωλέσκετο καλὰ ῥέεθρα.
OD.11,241	τῷ δ' ἄρα εἰσάμενος γαιήοχος ἐννοσίγαιος
OD.11,242	ἐν προχοῇς ποταμοῦ παρελέξατο δινήεντος:
OD.11,243	πορφύρεον δ' ἄρα κῦμα περιστάθη οὔρεϊ ἶσον,
OD.11,244	κυρτωθέν, κρύψεν δὲ θεὸν θνητήν τε γυναῖκα.
OD.11,245	„λῦσε δὲ παρθενίην ζώνην, κατὰ δ' ὕπνον ἔχευεν.“
OD.11,246	αὐτὰρ ἐπεί ῥ' ἐτέλεσσε θεὸς φιλοτήσια ἔργα,
OD.11,247	ἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε:
OD.11,248	χαῖρε, γύναι, φιλότητι: περιπλομένου δ' ἐνιαυτοῦ
OD.11,249	τέξεαι ἀγλαὰ τέκνα, ἐπεὶ οὐκ ἀποφώλιοι εὐναὶ
OD.11,250	ἀθανάτων: σὺ δὲ τοὺς κομέειν ἀτιταλλέμεναί τε.
OD.11,251	νῦν δ' ἔρχευ πρὸς δῶμα καὶ ἴσχεο μηδ' ὀνομήνῃς:
OD.11,252	αὐτὰρ ἐγώ τοί εἰμι Ποσειδάων ἐνοσίχθων.
OD.11,253	ὣς εἰπὼν ὑπὸ πόντον ἐδύσετο κυμαίνοντα.
OD.11,254	ἡ δ' ὑποκυσαμένη Πελίην τέκε καὶ Νηλῆα,
OD.11,255	τὼ κρατερὼ θεράποντε Διὸς μεγάλοιο γενέσθην
OD.11,256	ἀμφοτέρω: Πελίης μὲν ἐν εὐρυχόρῳ Ἰαολκῷ
OD.11,257	ναῖε πολύρρηνος, ὁ δ' ἄρ' ἐν Πύλῳ ἠμαθόεντι.
OD.11,258	τοὺς δ' ἑτέρους Κρηθῆϊ τέκεν βασίλεια γυναικῶν,
OD.11,259	Αἴσονά τ' ἠδὲ Φέρητ' Ἀμυθάονά θ' ἱππιοχάρμην.
OD.11,260	τὴν δὲ μέτ' Ἀντιόπην ἴδον, Ἀσωποῖο θύγατρα,
OD.11,261	ἣ δὴ καὶ Διὸς εὔχετ' ἐν ἀγκοίνῃσιν ἰαῦσαι,
OD.11,262	καί ῥ' ἔτεκεν δύο παῖδ', Ἀμφίονά τε Ζῆθόν τε,
OD.11,263	οἳ πρῶτοι Θήβης ἕδος ἔκτισαν ἑπταπύλοιο
OD.11,264	πύργωσάν τ', ἐπεὶ οὐ μὲν ἀπύργωτόν γ' ἐδύναντο
OD.11,265	ναιέμεν εὐρύχορον Θήβην, κρατερώ περ ἐόντε.
OD.11,266	τὴν δὲ μετ' Ἀλκμήνην ἴδον, Ἀμφιτρύωνος ἄκοιτιν,
OD.11,267	ἥ ῥ' Ἡρακλῆα θρασυμέμνονα θυμολέοντα
OD.11,268	γείνατ' ἐν ἀγκοίνῃσι Διὸς μεγάλοιο μιγεῖσα:
OD.11,269	καὶ Μεγάρην, Κρείοντος ὑπερθύμοιο θύγατρα,
OD.11,270	τὴν ἔχεν Ἀμφιτρύωνος υἱὸς μένος αἰὲν ἀτειρής.
OD.11,271	μητέρα τ' Οἰδιπόδαο ἴδον, καλὴν Ἐπικάστην,
OD.11,272	ἣ μέγα ἔργον ἔρεξεν ἀϊδρείῃσι νόοιο
OD.11,273	γημαμένη ᾧ υἷϊ: ὁ δ' ὃν πατέρ' ἐξεναρίξας
OD.11,274	γῆμεν: ἄφαρ δ' ἀνάπυστα θεοὶ θέσαν ἀνθρώποισιν.
OD.11,275	ἀλλ' ὁ μὲν ἐν Θήβῃ πολυηράτῳ ἄλγεα πάσχων
OD.11,276	Καδμείων ἤνασσε θεῶν ὀλοὰς διὰ βουλάς:
OD.11,277	ἡ δ' ἔβη εἰς Ἀΐδαο πυλάρταο κρατεροῖο,
OD.11,278	ἁψαμένη βρόχον αἰπὺν ἀφ' ὑψηλοῖο μελάθρου
OD.11,279	ᾧ ἄχεϊ σχομένη: τῷ δ' ἄλγεα κάλλιπ' ὀπίσσω
OD.11,280	πολλὰ μάλ', ὅσσα τε μητρὸς ἐρινύες ἐκτελέουσι.
OD.11,281	καὶ Χλῶριν εἶδον περικαλλέα, τήν ποτε Νηλεὺς
OD.11,282	γῆμεν ἑὸν διὰ κάλλος, ἐπεὶ πόρε μυρία ἕδνα,
OD.11,283	ὁπλοτάτην κούρην Ἀμφίονος Ἰασίδαο,
OD.11,284	ὅς ποτ' ἐν Ὀρχομενῷ Μινυηΐῳ ἶφι ἄνασσεν:
OD.11,285	ἡ δὲ Πύλου βασίλευε, τέκεν δέ οἱ ἀγλαὰ τέκνα,
OD.11,286	Νέστορά τε Χρομίον τε Περικλύμενόν τ' ἀγέρωχον.
OD.11,287	τοῖσι δ' ἐπ' ἰφθίμην Πηρὼ τέκε, θαῦμα βροτοῖσι,
OD.11,288	τὴν πάντες μνώοντο περικτίται: οὐδέ τι Νηλεὺς
OD.11,289	τῷ ἐδίδου, ὃς μὴ ἕλικας βόας εὐρυμετώπους
OD.11,290	ἐκ Φυλάκης ἐλάσειε βίης Ἰφικληείης
OD.11,291	ἀργαλέας. τὰς δ' οἶος ὑπέσχετο μάντις ἀμύμων
OD.11,292	ἐξελάαν: χαλεπὴ δὲ θεοῦ κατὰ μοῖρα πέδησε
OD.11,293	δεσμοί τ' ἀργαλέοι καὶ βουκόλοι ἀγροιῶται.
OD.11,294	ἀλλ' ὅτε δὴ μῆνές τε καὶ ἡμέραι ἐξετελεῦντο
OD.11,295	ἂψ περιτελλομένου ἔτεος καὶ ἐπήλυθον ὧραι,
OD.11,296	καὶ τότε δή μιν ἔλυσε βίη Ἰφικληείη
OD.11,297	θέσφατα πάντ' εἰπόντα: Διὸς δ' ἐτελείετο βουλή.
OD.11,298	καὶ Λήδην εἶδον, τὴν Τυνδαρέου παράκοιτιν,
OD.11,299	ἥ ῥ' ὑπὸ Τυνδαρέῳ κρατερόφρονε γείνατο παῖδε,
OD.11,300	Κάστορά θ' ἱππόδαμον καὶ πὺξ ἀγαθὸν Πολυδεύκεα,
OD.11,301	τοὺς ἄμφω ζωοὺς κατέχει φυσίζοος αἶα:
OD.11,302	οἳ καὶ νέρθεν γῆς τιμὴν πρὸς Ζηνὸς ἔχοντες
OD.11,303	ἄλλοτε μὲν ζώουσ' ἑτερήμεροι, ἄλλοτε δ' αὖτε
OD.11,304	τεθνᾶσιν: τιμὴν δὲ λελόγχασιν ἶσα θεοῖσι.
OD.11,305	τὴν δὲ μέτ' Ἰφιμέδειαν, Ἀλωῆος παράκοιτιν,
OD.11,306	εἴσιδον, ἣ δὴ φάσκε Ποσειδάωνι μιγῆναι,
OD.11,307	καί ῥ' ἔτεκεν δύο παῖδε, μινυνθαδίω δὲ γενέσθην,
OD.11,308	Ὦτόν τ' ἀντίθεον τηλεκλειτόν τ' Ἐφιάλτην,
OD.11,309	οὓς δὴ μηκίστους θρέψε ζείδωρος ἄρουρα
OD.11,310	καὶ πολὺ καλλίστους μετά γε κλυτὸν Ὠρίωνα:
OD.11,311	ἐννέωροι γὰρ τοί γε καὶ ἐννεαπήχεες ἦσαν
OD.11,312	εὖρος, ἀτὰρ μῆκός γε γενέσθην ἐννεόργυιοι.
OD.11,313	οἵ ῥα καὶ ἀθανάτοισιν ἀπειλήτην ἐν Ὀλύμπῳ
OD.11,314	φυλόπιδα στήσειν πολυάϊκος πολέμοιο.
OD.11,315	Ὄσσαν ἐπ' Οὐλύμπῳ μέμασαν θέμεν, αὐτὰρ ἐπ' Ὄσσῃ
OD.11,316	Πήλιον εἰνοσίφυλλον, ἵν' οὐρανὸς ἀμβατὸς εἴη.
OD.11,317	καί νύ κεν ἐξετέλεσσαν, εἰ ἥβης μέτρον ἵκοντο:
OD.11,318	ἀλλ' ὄλεσεν Διὸς υἱός, ὃν ἠύκομος τέκε Λητώ,
OD.11,319	ἀμφοτέρω, πρίν σφωϊν ὑπὸ κροτάφοισιν ἰούλους
OD.11,320	ἀνθῆσαι πυκάσαι τε γένυς εὐανθέϊ λάχνῃ.
OD.11,321	φαίδρην τε Πρόκριν τε ἴδον καλήν τ' Ἀριάδνην,
OD.11,322	κούρην Μίνωος ὀλοόφρονος, ἥν ποτε Θησεὺς
OD.11,323	ἐκ Κρήτης ἐς γουνὸν Ἀθηνάων ἱεράων
OD.11,324	ἦγε μέν, οὐδ' ἀπόνητο: πάρος δέ μιν Ἄρτεμις ἔκτα
OD.11,325	Δίῃ ἐν ἀμφιρύτῃ Διονύσου μαρτυρίῃσι.
OD.11,326	μαῖράν τε κλυμένην τε ἴδον στυγερήν τ' Ἐριφύλην,
OD.11,327	ἣ χρυσὸν φίλου ἀνδρὸς ἐδέξατο τιμήεντα.
OD.11,328	πάσας δ' οὐκ ἂν ἐγὼ μυθήσομαι οὐδ' ὀνομήνω,
OD.11,329	ὅσσας ἡρώων ἀλόχους ἴδον ἠδὲ θύγατρας:
OD.11,330	πρὶν γάρ κεν καὶ νὺξ φθῖτ' ἄμβροτος. ἀλλὰ καὶ ὥρη
OD.11,331	εὕδειν, ἢ ἐπὶ νῆα θοὴν ἐλθόντ' ἐς ἑταίρους
OD.11,332	ἢ αὐτοῦ: πομπὴ δὲ θεοῖσ' ὑμῖν τε μελήσει."
OD.11,333	ὣς ἔφαθ', οἱ δ' ἄρα πάντες ἀκὴν ἐγένοντο σιωπῇ,
OD.11,334	κηληθμῷ δ' ἔσχοντο κατὰ μέγαρα σκιόεντα.
OD.11,335	τοῖσιν δ' Ἀρήτη λευκώλενος ἤρχετο μύθων:
OD.11,336	"φαίηκες, πῶς ὔμμιν ἀνὴρ ὅδε φαίνεται εἶναι
OD.11,337	εἶδός τε μέγεθός τε ἰδὲ φρένας ἔνδον ἐΐσας;
OD.11,338	ξεῖνος δ' αὖτ' ἐμός ἐστιν, ἕκαστος δ' ἔμμορε τιμῆς.
OD.11,339	τῶ μὴ ἐπειγόμενοι ἀποπέμπετε μηδὲ τὰ δῶρα
OD.11,340	οὕτω χρηΐζοντι κολούετε: πολλὰ γὰρ ὑμῖν
OD.11,341	κτήματ' ἐνὶ μεγάροισι θεῶν ἰότητι κέονται."
OD.11,342	τοῖσι δὲ καὶ μετέειπε γέρων ἥρως Ἐχένηος,
OD.11,343	„ὃς δὴ Φαιήκων ἀνδρῶν προγενέστερος ἦεν:“
OD.11,344	"ὦ φίλοι, οὐ μὰν ἧμιν ἀπὸ σκοποῦ οὐδ' ἀπὸ δόξης
OD.11,345	μυθεῖται βασίλεια περίφρων: ἀλλὰ πίθεσθε.
OD.11,346	Ἀλκινόου δ' ἐκ τοῦδ' ἔχεται ἔργον τε ἔπος τε."
OD.11,347	τὸν δ' αὖτ' Ἀλκίνοος ἀπαμείβετο φώνησέν τε:
OD.11,348	"τοῦτο μὲν οὕτω δὴ ἔσται ἔπος, αἴ κεν ἐγώ γε
OD.11,349	ζωὸς Φαιήκεσσι φιληρέτμοισιν ἀνάσσω:
OD.11,350	ξεῖνος δὲ τλήτω, μάλα περ νόστοιο χατίζων,
OD.11,351	ἔμπης οὖν ἐπιμεῖναι ἐς αὔριον, εἰς ὅ κε πᾶσαν
OD.11,352	δωτίνην τελέσω. πομπὴ δ' ἄνδρεσσι μελήσει
OD.11,353	πᾶσι, μάλιστα δ' ἐμοί: τοῦ γὰρ κράτος ἔστ' ἐνὶ δήμῳ."
OD.11,354	τὸν δ' ἀπαμειβόμενος προσέφη πολύμητις Ὀδυσσεύς:
OD.11,355	"Ἀλκίνοε κρεῖον, πάντων ἀριδείκετε λαῶν,
OD.11,356	εἴ με καὶ εἰς ἐνιαυτὸν ἀνώγοιτ' αὐτόθι μίμνειν
OD.11,357	πομπήν τ' ὀτρύνοιτε καὶ ἀγλαὰ δῶρα διδοῖτε,
OD.11,358	καί κε τὸ βουλοίμην, καί κεν πολὺ κέρδιον εἴη
OD.11,359	πλειοτέρῃ σὺν χειρὶ φίλην ἐς πατρίδ' ἱκέσθαι,
OD.11,360	καί κ' αἰδοιότερος καὶ φίλτερος ἀνδράσιν εἴην
OD.11,361	πᾶσιν, ὅσοι μ' Ἰθάκηνδε ἰδοίατο νοστήσαντα."
OD.11,362	τὸν δ' αὖτ' Ἀλκίνοος ἀπαμείβετο φώνησέν τε:
OD.11,363	"ὦ Ὀδυσεῦ, τὸ μὲν οὔ τί σ' ἐΐσκομεν εἰσορόωντες
OD.11,364	ἠπεροπῆά τ' ἔμεν καὶ ἐπίκλοπον, οἷά τε πολλοὺς
OD.11,365	βόσκει γαῖα μέλαινα πολυσπερέας ἀνθρώπους
OD.11,366	ψεύδεά τ' ἀρτύνοντας, ὅθεν κέ τις οὐδὲ ἴδοιτο:
OD.11,367	σοὶ δ' ἔπι μὲν μορφὴ ἐπέων, ἔνι δὲ φρένες ἐσθλαί,
OD.11,368	μῦθον δ' ὡς ὅτ' ἀοιδὸς ἐπισταμένως κατέλεξας,
OD.11,369	πάντων Ἀργείων σέο τ' αὐτοῦ κήδεα λυγρά.
OD.11,370	ἀλλ' ἄγε μοι τόδε εἰπὲ καὶ ἀτρεκέως κατάλεξον,
OD.11,371	εἴ τινας ἀντιθέων ἑτάρων ἴδες, οἵ τοι ἅμ' αὐτῷ
OD.11,372	Ἴλιον εἰς ἅμ' ἕποντο καὶ αὐτοῦ πότμον ἐπέσπον.
OD.11,373	νὺξ δ' ἥδε μάλα μακρή, ἀθέσφατος, οὐδέ πω ὥρη
OD.11,374	εὕδειν ἐν μεγάρῳ: σὺ δέ μοι λέγε θέσκελα ἔργα.
OD.11,375	καί κεν ἐς ἠῶ δῖαν ἀνασχοίμην, ὅτε μοι σὺ
OD.11,376	τλαίης ἐν μεγάρῳ τὰ σὰ κήδεα μυθήσασθαι."
OD.11,377	τὸν δ' ἀπαμειβόμενος προσέφη πολύμητις Ὀδυσσεύς:
OD.11,378	"Ἀλκίνοε κρεῖον, πάντων ἀριδείκετε λαῶν,
OD.11,379	ὥρη μὲν πολέων μύθων, ὥρη δὲ καὶ ὕπνου:
OD.11,380	εἰ δ' ἔτ' ἀκουέμεναί γε λιλαίεαι, οὐκ ἂν ἔπειτα
OD.11,381	τούτων σοι φθονέοιμι καὶ οἰκτρότερ' ἄλλ' ἀγορεύειν,
OD.11,382	κήδε' ἐμῶν ἑτάρων, οἳ δὴ μετόπισθεν ὄλοντο,
OD.11,383	οἳ Τρώων μὲν ὑπεξέφυγον στονόεσσαν ἀϋτήν,
OD.11,384	ἐν νόστῳ δ' ἀπόλοντο κακῆς ἰότητι γυναικός.
OD.11,385	αὐτὰρ ἐπεὶ ψυχὰς μὲν ἀπεσκέδασ' ἄλλυδις ἄλλῃ
OD.11,386	ἁγνὴ Περσεφόνεια γυναικῶν θηλυτεράων,
OD.11,387	ἦλθε δ' ἐπὶ ψυχὴ Ἀγαμέμνονος Ἀτρεΐδαο
OD.11,388	ἀχνυμένη: περὶ δ' ἄλλαι ἀγηγέραθ', ὅσσοι ἅμ' αὐτῷ
OD.11,389	οἴκῳ ἐν Αἰγίσθοιο θάνον καὶ πότμον ἐπέσπον.
OD.11,390	ἔγνω δ' αἶψ' ἐμὲ κεῖνος, ἐπεὶ ἴδεν ὀφθαλμοῖσι:
OD.11,391	κλαῖε δ' ὅ γε λιγέως, θαλερὸν κατὰ δάκρυον εἴβων,
OD.11,392	πιτνὰς εἰς ἐμὲ χεῖρας ὀρέξασθαι μενεαίνων:
OD.11,393	ἀλλ' οὐ γάρ οἱ ἔτ' ἦν ἲς ἔμπεδος οὐδ' ἔτι κῖκυς,
OD.11,394	οἵη περ πάρος ἔσκεν ἐνὶ γναμπτοῖσι μέλεσσι.
OD.11,395	τὸν μὲν ἐγὼ δάκρυσα ἰδὼν ἐλέησά τε θυμῷ
OD.11,396	καί μιν φωνήσας ἔπεα πτερόεντα προσηύδων:
OD.11,397	ἀτρεΐδη κύδιστε, ἄναξ ἀνδρῶν Ἀγάμεμνον,
OD.11,398	τίς νύ σε κὴρ ἐδάμασσε τανηλεγέος θανάτοιο;
OD.11,399	ἠέ σέ γ' ἐν νήεσσι Ποσειδάων ἐδάμασσεν
OD.11,400	ὄρσας ἀργαλέων ἀνέμων ἀμέγαρτον ἀϋτμήν;
OD.11,401	ἦέ σ' ἀνάρσιοι ἄνδρες ἐδηλήσαντ' ἐπὶ χέρσου
OD.11,402	βοῦς περιταμνόμενον ἠδ' οἰῶν πώεα καλὰ
OD.11,403	ἠὲ περὶ πτόλιος μαχεούμενον ἠδὲ γυναικῶν;
OD.11,404	ὣς ἐφάμην, ὁ δέ μ' αὐτίκ' ἀμειβόμενος προσέειπε:
OD.11,405	διογενὲς Λαερτιάδη, πολυμήχαν' Ὀδυσσεῦ,
OD.11,406	οὔτ' ἐμέ γ' ἐν νήεσσι Ποσειδάων ἐδάμασσεν
OD.11,407	„ὄρσας ἀργαλέων ἀνέμων ἀμέγαρτον ἀϋτμήν,“
OD.11,408	οὔτε μ' ἀνάρσιοι ἄνδρες ἐδηλήσαντ' ἐπὶ χέρσου,
OD.11,409	ἀλλά μοι Αἴγισθος τεύξας θάνατόν τε μόρον τε
OD.11,410	ἔκτα σὺν οὐλομένῃ ἀλόχῳ οἶκόνδε καλέσσας,
OD.11,411	δειπνίσσας, ὥς τίς τε κατέκτανε βοῦν ἐπὶ φάτνῃ.
OD.11,412	ὣς θάνον οἰκτίστῳ θανάτῳ: περὶ δ' ἄλλοι ἑταῖροι
OD.11,413	νωλεμέως κτείνοντο σύες ὣς ἀργιόδοντες,
OD.11,414	οἵ ῥά τ' ἐν ἀφνειοῦ ἀνδρὸς μέγα δυναμένοιο
OD.11,415	ἢ γάμῳ ἢ ἐράνῳ ἢ εἰλαπίνῃ τεθαλυίῃ.
OD.11,416	ἤδη μὲν πολέων φόνῳ ἀνδρῶν ἀντεβόλησας,
OD.11,417	μουνὰξ κτεινομένων καὶ ἐνὶ κρατερῇ ὑσμίνῃ:
OD.11,418	ἀλλά κε κεῖνα μάλιστα ἰδὼν ὀλοφύραο θυμῷ,
OD.11,419	ὡς ἀμφὶ κρητῆρα τραπέζας τε πληθούσας
OD.11,420	κείμεθ' ἐνὶ μεγάρῳ, δάπεδον δ' ἅπαν αἵματι θῦεν.
OD.11,421	οἰκτροτάτην δ' ἤκουσα ὄπα Πριάμοιο θυγατρὸς
OD.11,422	Κασσάνδρης, τὴν κτεῖνε Κλυταιμνήστρη δολόμητις
OD.11,423	ἀμφ' ἐμοί: αὐτὰρ ἐγὼ ποτὶ γαίῃ χεῖρας ἀείρων
OD.11,424	βάλλον ἀποθνῄσκων περὶ φασγάνῳ: ἡ δὲ κυνῶπις
OD.11,425	νοσφίσατ' οὐδέ μοι ἔτλη, ἰόντι περ εἰς Ἀΐδαο,
OD.11,426	χερσὶ κατ' ὀφθαλμοὺς ἑλέειν σύν τε στόμ' ἐρεῖσαι.
OD.11,427	ὣς οὐκ αἰνότερον καὶ κύντερον ἄλλο γυναικός,
OD.11,428	„ἥ τις δὴ τοιαῦτα μετὰ φρεσὶν ἔργα βάληται:“
OD.11,429	οἷον δὴ καὶ κείνη ἐμήσατο ἔργον ἀεικές,
OD.11,430	κουριδίῳ τεύξασα πόσει φόνον. ἦ τοι ἔφην γε
OD.11,431	ἀσπάσιος παίδεσσιν ἰδὲ δμώεσσιν ἐμοῖσιν
OD.11,432	οἴκαδ' ἐλεύσεσθαι: ἡ δ' ἔξοχα λυγρὰ ἰδυῖα
OD.11,433	οἷ τε κατ' αἶσχος ἔχευε καὶ ἐσσομένῃσιν ὀπίσσω
OD.11,434	θηλυτέρῃσι γυναιξί, καὶ ἥ κ' εὐεργὸς ἔῃσιν.
OD.11,435	ὣς ἔφατ', αὐτὰρ ἐγώ μιν ἀμειβόμενος προσέειπον:
OD.11,436	ὢ πόποι, ἦ μάλα δὴ γόνον Ἀτρέος εὐρύοπα Ζεὺς
OD.11,437	ἐκπάγλως ἤχθηρε γυναικείας διὰ βουλὰς
OD.11,438	ἐξ ἀρχῆς: Ἑλένης μὲν ἀπωλόμεθ' εἵνεκα πολλοί,
OD.11,439	σοὶ δὲ Κλυταιμνήστρη δόλον ἤρτυε τηλόθ' ἐόντι.
OD.11,440	ὣς ἐφάμην, ὁ δέ μ' αὐτίκ' ἀμειβόμενος προσέειπε:
OD.11,441	τῶ νῦν μή ποτε καὶ σὺ γυναικί περ ἤπιος εἶναι
OD.11,442	μηδ' οἱ μῦθον ἅπαντα πιφαυσκέμεν, ὅν κ' ἐῢ εἰδῇς,
OD.11,443	ἀλλὰ τὸ μὲν φάσθαι, τὸ δὲ καὶ κεκρυμμένον εἶναι.
OD.11,444	ἀλλ' οὐ σοί γ', Ὀδυσεῦ, φόνος ἔσσεται ἔκ γε γυναικός:
OD.11,445	λίην γὰρ πινυτή τε καὶ εὖ φρεσὶ μήδεα οἶδε
OD.11,446	κούρη Ἰκαρίοιο, περίφρων Πηνελόπεια.
OD.11,447	ἦ μέν μιν νύμφην γε νέην κατελείπομεν ἡμεῖς
OD.11,448	ἐρχόμενοι πόλεμόνδε: πάϊς δέ οἱ ἦν ἐπὶ μαζῷ
OD.11,449	νήπιος, ὅς που νῦν γε μετ' ἀνδρῶν ἵζει ἀριθμῷ,
OD.11,450	ὄλβιος: ἦ γὰρ τόν γε πατὴρ φίλος ὄψεται ἐλθών,
OD.11,451	καὶ κεῖνος πατέρα προσπτύξεται, ἣ θέμις ἐστίν.
OD.11,452	ἡ δ' ἐμὴ οὐδέ περ υἷος ἐνιπλησθῆναι ἄκοιτις
OD.11,453	ὀφθαλμοῖσιν ἔασε: πάρος δέ με πέφνε καὶ αὐτόν.
OD.11,454	„ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσι:
OD.11,455	κρύβδην, μηδ' ἀναφανδά, φίλην ἐς πατρίδα γαῖαν
OD.11,456	νῆα κατισχέμεναι, ἐπεὶ οὐκέτι πιστὰ γυναιξίν.“
OD.11,457	ἀλλ' ἄγε μοι τόδε εἰπὲ καὶ ἀτρεκέως κατάλεξον,
OD.11,458	εἴ που ἔτι ζώοντος ἀκούετε παιδὸς ἐμοῖο
OD.11,459	ἤ που ἐν Ὀρχομενῷ ἢ ἐν Πύλῳ ἠμαθόεντι
OD.11,460	ἤ που πὰρ Μενελάῳ ἐνὶ Σπάρτῃ εὐρείῃ:
OD.11,461	οὐ γάρ πω τέθνηκεν ἐπὶ χθονὶ δῖος Ὀρέστης.
OD.11,462	ὣς ἔφατ', αὐτὰρ ἐγώ μιν ἀμειβόμενος προσέειπον:
OD.11,463	Ἀτρεΐδη, τί με ταῦτα διείρεαι; οὐδέ τι οἶδα,
OD.11,464	ζώει ὅ γ' ἦ τέθνηκε: κακὸν δ' ἀνεμώλια βάζειν.
OD.11,465	νῶϊ μὲν ὣς ἐπέεσσιν ἀμειβομένω στυγεροῖσιν
OD.11,466	ἕσταμεν ἀχνύμενοι, θαλερὸν κατὰ δάκρυ χέοντες:
OD.11,467	ἦλθε δ' ἐπὶ ψυχὴ Πηληϊάδεω Ἀχιλῆος
OD.11,468	καὶ Πατροκλῆος καὶ ἀμύμονος Ἀντιλόχοιο
OD.11,469	Αἴαντός θ', ὃς ἄριστος ἔην εἶδός τε δέμας τε
OD.11,470	τῶν ἄλλων Δαναῶν μετ' ἀμύμονα Πηλεΐωνα.
OD.11,471	ἔγνω δὲ ψυχή με ποδώκεος Αἰακίδαο
OD.11,472	καί ῥ' ὀλοφυρομένη ἔπεα πτερόεντα προσηύδα:
OD.11,473	διογενὲς Λαερτιάδη, πολυμήχαν' Ὀδυσσεῦ,
OD.11,474	σχέτλιε, τίπτ' ἔτι μεῖζον ἐνὶ φρεσὶ μήσεαι ἔργον;
OD.11,475	πῶς ἔτλης Ἄϊδόσδε κατελθέμεν, ἔνθα τε νεκροὶ
OD.11,476	ἀφραδέες ναίουσι, βροτῶν εἴδωλα καμόντων;
OD.11,477	ὣς ἔφατ', αὐτὰρ ἐγώ μιν ἀμειβόμενος προσέειπον:
OD.11,478	ὦ Ἀχιλεῦ, Πηλῆος υἱέ, μέγα φέρτατ' Ἀχαιῶν,
OD.11,479	ἦλθον Τειρεσίαο κατὰ χρέος, εἴ τινα βουλὴν
OD.11,480	εἴποι, ὅπως Ἰθάκην ἐς παιπαλόεσσαν ἱκοίμην:
OD.11,481	οὐ γάρ πω σχεδὸν ἦλθον Ἀχαιΐδος οὐδέ πω ἁμῆς
OD.11,482	γῆς ἐπέβην, ἀλλ' αἰὲν ἔχω κακά. σεῖο δ', Ἀχιλλεῦ,
OD.11,483	οὔ τις ἀνὴρ προπάροιθε μακάρτερος οὔτ' ἄρ' ὀπίσσω:
OD.11,484	πρὶν μὲν γάρ σε ζωὸν ἐτίομεν ἶσα θεοῖσιν
OD.11,485	Ἀργεῖοι, νῦν αὖτε μέγα κρατέεις νεκύεσσιν
OD.11,486	ἐνθάδ' ἐών: τῶ μή τι θανὼν ἀκαχίζευ, Ἀχιλλεῦ.
OD.11,487	ὣς ἐφάμην, ὁ δέ μ' αὐτίκ' ἀμειβόμενος προσέειπε:
OD.11,488	μὴ δή μοι θάνατόν γε παραύδα, φαίδιμ' Ὀδυσσεῦ.
OD.11,489	βουλοίμην κ' ἐπάρουρος ἐὼν θητευέμεν ἄλλῳ,
OD.11,490	ἀνδρὶ παρ' ἀκλήρῳ, ᾧ μὴ βίοτος πολὺς εἴη,
OD.11,491	ἢ πᾶσιν νεκύεσσι καταφθιμένοισιν ἀνάσσειν.
OD.11,492	ἀλλ' ἄγε μοι τοῦ παιδὸς ἀγαυοῦ μῦθον ἐνίσπες,
OD.11,493	ἢ ἕπετ' ἐς πόλεμον πρόμος ἔμμεναι ἦε καὶ οὐκί.
OD.11,494	εἰπὲ δέ μοι Πηλῆος ἀμύμονος εἴ τι πέπυσσαι,
OD.11,495	ἢ ἔτ' ἔχει τιμὴν πολέσιν μετὰ Μυρμιδόνεσσιν,
OD.11,496	ἦ μιν ἀτιμάζουσιν ἀν' Ἑλλάδα τε Φθίην τε,
OD.11,497	οὕνεκά μιν κατὰ γῆρας ἔχει χεῖράς τε πόδας τε.
OD.11,498	εἰ γὰρ ἐγὼν ἐπαρωγὸς ὑπ' αὐγὰς ἠελίοιο,
OD.11,499	τοῖος ἐὼν οἷός ποτ' ἐνὶ Τροίῃ εὐρείῃ
OD.11,500	πέφνον λαὸν ἄριστον, ἀμύνων Ἀργείοισιν, --
OD.11,501	εἰ τοιόσδ' ἔλθοιμι μίνυνθά περ ἐς πατέρος δῶ,
OD.11,502	τῶ κέ τεῳ στύξαιμι μένος καὶ χεῖρας ἀάπτους,
OD.11,503	οἳ κεῖνον βιόωνται ἐέργουσίν τ' ἀπὸ τιμῆς.
OD.11,504	ὣς ἔφατ', αὐτὰρ ἐγώ μιν ἀμειβόμενος προσέειπον:
OD.11,505	ἦ τοι μὲν Πηλῆος ἀμύμονος οὔ τι πέπυσμαι,
OD.11,506	αὐτάρ τοι παιδός γε Νεοπτολέμοιο φίλοιο
OD.11,507	πᾶσαν ἀληθείην μυθήσομαι, ὥς με κελεύεις:
OD.11,508	αὐτὸς γάρ μιν ἐγὼ κοίλης ἐπὶ νηὸς ἐΐσης
OD.11,509	ἤγαγον ἐκ Σκύρου μετ' ἐϋκνήμιδας Ἀχαιούς.
OD.11,510	ἦ τοι ὅτ' ἀμφὶ πόλιν Τροίην φραζοίμεθα βουλάς,
OD.11,511	αἰεὶ πρῶτος ἔβαζε καὶ οὐχ ἡμάρτανε μύθων:
OD.11,512	Νέστωρ δ' ἀντίθεος καὶ ἐγὼ νικάσκομεν οἴω.
OD.11,513	αὐτὰρ ὅτ' ἐν πεδίῳ Τρώων μαρναίμεθ' Ἀχαιοί,
OD.11,514	οὔ ποτ' ἐνὶ πληθυῖ μένεν ἀνδρῶν οὐδ' ἐν ὁμίλῳ,
OD.11,515	ἀλλὰ πολὺ προθέεσκε, τὸ ὃν μένος οὐδενὶ εἴκων:
OD.11,516	πολλοὺς δ' ἄνδρας ἔπεφνεν ἐν αἰνῇ δηϊοτῆτι.
OD.11,517	πάντας δ' οὐκ ἂν ἐγὼ μυθήσομαι οὐδ' ὀνομήνω,
OD.11,518	ὅσσον λαὸν ἔπεφνεν ἀμύνων Ἀργείοισιν,
OD.11,519	ἀλλ' οἷον τὸν Τηλεφίδην κατενήρατο χαλκῷ,
OD.11,520	ἥρω' Εὐρύπυλον: πολλοὶ δ' ἀμφ' αὐτὸν ἑταῖροι
OD.11,521	Κήτειοι κτείνοντο γυναίων εἵνεκα δώρων.
OD.11,522	κεῖνον δὴ κάλλιστον ἴδον μετὰ Μέμνονα δῖον.
OD.11,523	αὐτὰρ ὅτ' εἰς ἵππον κατεβαίνομεν, ὃν κάμ' Ἐπειός,
OD.11,524	Ἀργείων οἱ ἄριστοι, ἐμοὶ δ' ἐπὶ πάντ' ἐτέταλτο,
OD.11,525	„ἠμὲν ἀνακλῖναι πυκινὸν λόχον ἠδ' ἐπιθεῖναι,“
OD.11,526	ἔνθ' ἄλλοι Δαναῶν ἡγήτορες ἠδὲ μέδοντες
OD.11,527	δάκρυά τ' ὠμόργνυντο, τρέμον θ' ὑπὸ γυῖα ἑκάστου:
OD.11,528	κεῖνον δ' οὔ ποτε πάμπαν ἐγὼν ἴδον ὀφθαλμοῖσιν
OD.11,529	οὔτ' ὠχρήσαντα χρόα κάλλιμον οὔτε παρειῶν
OD.11,530	δάκρυ' ὀμορξάμενον: ὁ δέ με μάλα πόλλ' ἱκέτευεν
OD.11,531	ἱππόθεν ἐξέμεναι, ξίφεος δ' ἐπεμαίετο κώπην
OD.11,532	καὶ δόρυ χαλκοβαρές, κακὰ δὲ Τρώεσσι μενοίνα.
OD.11,533	ἀλλ' ὅτε δὴ Πριάμοιο πόλιν διεπέρσαμεν αἰπήν,
OD.11,534	μοῖραν καὶ γέρας ἐσθλὸν ἔχων ἐπὶ νηὸς ἔβαινεν
OD.11,535	ἀσκηθής, οὔτ' ἂρ βεβλημένος ὀξέϊ χαλκῷ
OD.11,536	οὔτ' αὐτοσχεδίην οὐτασμένος, οἷά τε πολλὰ
OD.11,537	γίνεται ἐν πολέμῳ: ἐπιμὶξ δέ τε μαίνεται Ἄρης.
OD.11,538	ὣς ἐφάμην, ψυχὴ δὲ ποδώκεος Αἰακίδαο
OD.11,539	φοίτα μακρὰ βιβᾶσα κατ' ἀσφοδελὸν λειμῶνα,
OD.11,540	γηθοσύνη, ὅ οἱ υἱὸν ἔφην ἀριδείκετον εἶναι.
OD.11,541	αἱ δ' ἄλλαι ψυχαὶ νεκύων κατατεθνηώτων
OD.11,542	ἕστασαν ἀχνύμεναι, εἴροντο δὲ κήδε' ἑκάστη.
OD.11,543	οἴη δ' Αἴαντος ψυχὴ Τελαμωνιάδαο
OD.11,544	νόσφιν ἀφεστήκει, κεχολωμένη εἵνεκα νίκης,
OD.11,545	τήν μιν ἐγὼ νίκησα δικαζόμενος παρὰ νηυσὶ
OD.11,546	τεύχεσιν ἀμφ' Ἀχιλῆος: ἔθηκε δὲ πότνια μήτηρ,
OD.11,547	παῖδες δὲ Τρώων δίκασαν καὶ Παλλὰς Ἀθήνη.
OD.11,548	ὡς δὴ μὴ ὄφελον νικᾶν τοιῷδ' ἐπ' ἀέθλῳ:
OD.11,549	τοίην γὰρ κεφαλὴν ἕνεκ' αὐτῶν γαῖα κατέσχεν,
OD.11,550	Αἴανθ', ὃς περὶ μὲν εἶδος, περὶ δ' ἔργα τέτυκτο
OD.11,551	τῶν ἄλλων Δαναῶν μετ' ἀμύμονα Πηλεΐωνα.
OD.11,552	τὸν μὲν ἐγὼν ἐπέεσσι προσηύδων μειλιχίοισιν:
OD.11,553	αἶαν, παῖ Τελαμῶνος ἀμύμονος, οὐκ ἄρ' ἔμελλες
OD.11,554	οὐδὲ θανὼν λήσεσθαι ἐμοὶ χόλου εἵνεκα τευχέων
OD.11,555	οὐλομένων; τὰ δὲ πῆμα θεοὶ θέσαν Ἀργείοισι:
OD.11,556	τοῖος γάρ σφιν πύργος ἀπώλεο: σεῖο δ' Ἀχαιοὶ
OD.11,557	ἶσον Ἀχιλλῆος κεφαλῇ Πηληϊάδαο
OD.11,558	ἀχνύμεθα φθιμένοιο διαμπερές: οὐδέ τις ἄλλος
OD.11,559	αἴτιος, ἀλλὰ Ζεὺς Δαναῶν στρατὸν αἰχμητάων
OD.11,560	ἐκπάγλως ἤχθηρε, τεῒν δ' ἐπὶ μοῖραν ἔθηκεν.
OD.11,561	ἀλλ' ἄγε δεῦρο, ἄναξ, ἵν' ἔπος καὶ μῦθον ἀκούσῃς
OD.11,562	ἡμέτερον: δάμασον δὲ μένος καὶ ἀγήνορα θυμόν.
OD.11,563	ὣς ἐφάμην, ὁ δέ μ' οὐδὲν ἀμείβετο, βῆ δὲ μετ' ἄλλας
OD.11,564	ψυχὰς εἰς Ἔρεβος νεκύων κατατεθνηώτων.
OD.11,565	ἔνθα χ' ὅμως προσέφη κεχολωμένος, ἤ κεν ἐγὼ τόν:
OD.11,566	ἀλλά μοι ἤθελε θυμὸς ἐνὶ στήθεσσι φίλοισι
OD.11,567	τῶν ἄλλων ψυχὰς ἰδέειν κατατεθνηώτων.
OD.11,568	ἔνθ' ἦ τοι Μίνωα ἴδον, Διὸς ἀγλαὸν υἱόν,
OD.11,569	χρύσεον σκῆπτρον ἔχοντα θεμιστεύοντα νέκυσσιν,
OD.11,570	ἥμενον: οἱ δέ μιν ἀμφὶ δίκας εἴροντο ἄνακτα,
OD.11,571	ἥμενοι ἑσταότες τε, κατ' εὐρυπυλὲς Ἄϊδος δῶ.
OD.11,572	τὸν δὲ μέτ' Ὠρίωνα πελώριον εἰσενόησα
OD.11,573	θῆρας ὁμοῦ εἰλεῦντα κατ' ἀσφοδελὸν λειμῶνα,
OD.11,574	τοὺς αὐτὸς κατέπεφνεν ἐν οἰοπόλοισιν ὄρεσσι,
OD.11,575	χερσὶν ἔχων ῥόπαλον παγχάλκεον, αἰὲν ἀαγές.
OD.11,576	καὶ Τιτυὸν εἶδον, Γαίης ἐρικυδέος υἱόν,
OD.11,577	κείμενον ἐν δαπέδῳ. ὁ δ' ἐπ' ἐννέα κεῖτο πέλεθρα,
OD.11,578	γῦπε δέ μιν ἑκάτερθε παρημένω ἧπαρ ἔκειρον,
OD.11,579	δέρτρον ἔσω δύνοντες: ὁ δ' οὐκ ἀπαμύνετο χερσί.
OD.11,580	Λητὼ γὰρ ἕλκησε, Διὸς κυδρὴν παράκοιτιν,
OD.11,581	Πυθώδ' ἐρχομένην διὰ καλλιχόρου Πανοπῆος.
OD.11,582	καὶ μὴν Τάνταλον εἰσεῖδον χαλέπ' ἄλγε' ἔχοντα,
OD.11,583	ἑσταότ' ἐν λίμνῃ: ἡ δὲ προσέπλαζε γενείῳ.
OD.11,584	στεῦτο δὲ διψάων, πιέειν δ' οὐκ εἶχεν ἑλέσθαι:
OD.11,585	ὁσσάκι γὰρ κύψει' ὁ γέρων πιέειν μενεαίνων,
OD.11,586	τοσσάχ' ὕδωρ ἀπολέσκετ' ἀναβροχέν, ἀμφὶ δὲ ποσσὶ
OD.11,587	γαῖα μέλαινα φάνεσκε, καταζήνασκε δὲ δαίμων.
OD.11,588	δένδρεα δ' ὑψιπέτηλα κατὰ κρῆθεν χέε καρπόν,
OD.11,589	ὄγχναι καὶ ῥοιαὶ καὶ μηλέαι ἀγλαόκαρποι
OD.11,590	συκέαι τε γλυκεραὶ καὶ ἐλαῖαι τηλεθόωσαι:
OD.11,591	τῶν ὁπότ' ἰθύσει' ὁ γέρων ἐπὶ χερσὶ μάσασθαι,
OD.11,592	τάς δ' ἄνεμος ῥίπτασκε ποτὶ νέφεα σκιόεντα.
OD.11,593	καὶ μὴν Σίσυφον εἰσεῖδον κρατέρ' ἄλγε' ἔχοντα,
OD.11,594	λᾶαν βαστάζοντα πελώριον ἀμφοτέρῃσιν.
OD.11,595	ἦ τοι ὁ μὲν σκηριπτόμενος χερσίν τε ποσίν τε
OD.11,596	λᾶαν ἄνω ὤθεσκε ποτὶ λόφον: ἀλλ' ὅτε μέλλοι
OD.11,597	ἄκρον ὑπερβαλέειν, τότ' ἀποστρέψασκε Κραταιΐς:
OD.11,598	αὖτις ἔπειτα πέδονδε κυλίνδετο λᾶας ἀναιδής.
OD.11,599	αὐτὰρ ὅ γ' ἂψ ὤσασκε τιταινόμενος, κατὰ δ' ἱδρὼς
OD.11,600	ἔρρεεν ἐκ μελέων, κονίη δ' ἐκ κρατὸς ὀρώρει.
OD.11,601	τὸν δὲ μέτ' εἰσενόησα βίην Ἡρακληείην,
OD.11,602	εἴδωλον: αὐτὸς δὲ μετ' ἀθανάτοισι θεοῖσι
OD.11,603	τέρπεται ἐν θαλίῃς καὶ ἔχει καλλίσφυρον Ἥβην,
OD.11,604	„παῖδα Διὸς μεγάλοιο καὶ Ἥρης χρυσοπεδίλου.“
OD.11,605	ἀμφὶ δέ μιν κλαγγὴ νεκύων ἦν οἰωνῶν ὥς,
OD.11,606	πάντοσ' ἀτυζομένων: ὁ δ' ἐρεμνῇ νυκτὶ ἐοικώς,
OD.11,607	γυμνὸν τόξον ἔχων καὶ ἐπὶ νευρῆφιν ὀϊστόν,
OD.11,608	δεινὸν παπταίνων, αἰεὶ βαλέοντι ἐοικώς.
OD.11,609	σμερδαλέος δέ οἱ ἀμφὶ περὶ στήθεσσιν ἀορτὴρ
OD.11,610	χρύσεος ἦν τελαμών, ἵνα θέσκελα ἔργα τέτυκτο,
OD.11,611	ἄρκτοι τ' ἀγρότεροί τε σύες χαροποί τε λέοντες,
OD.11,612	ὑσμῖναί τε μάχαι τε φόνοι τ' ἀνδροκτασίαι τε.
OD.11,613	μὴ τεχνησάμενος μηδ' ἄλλο τι τεχνήσαιτο,
OD.11,614	ὃς κεῖνον τελαμῶνα ἑῇ ἐγκάτθετο τέχνῃ.
OD.11,615	ἔγνω δ' αἶψ' ἐμὲ κεῖνος, ἐπεὶ ἴδεν ὀφθαλμοῖσι,
OD.11,616	καί μ' ὀλοφυρόμενος ἔπεα πτερόεντα προσηύδα:
OD.11,617	διογενὲς Λαερτιάδη, πολυμήχαν' Ὀδυσσεῦ,
OD.11,618	ἆ δείλ', ἦ τινὰ καὶ σὺ κακὸν μόρον ἡγηλάζεις,
OD.11,619	ὅν περ ἐγὼν ὀχέεσκον ὑπ' αὐγὰς ἠελίοιο.
OD.11,620	Ζηνὸς μὲν πάϊς ἦα Κρονίονος, αὐτὰρ ὀϊζὺν
OD.11,621	εἶχον ἀπειρεσίην: μάλα γὰρ πολὺ χείρονι φωτὶ
OD.11,622	δεδμήμην, ὁ δέ μοι χαλεποὺς ἐπετέλλετ' ἀέθλους.
OD.11,623	καί ποτέ μ' ἐνθάδ' ἔπεμψε κύν' ἄξοντ': οὐ γὰρ ἔτ' ἄλλον
OD.11,624	φράζετο τοῦδέ γέ μοι κρατερώτερον εἶναι ἄεθλον.
OD.11,625	τὸν μὲν ἐγὼν ἀνένεικα καὶ ἤγαγον ἐξ Ἀΐδαο:
OD.11,626	Ἑρμείας δέ μ' ἔπεμπεν ἰδὲ γλαυκῶπις Ἀθήνη.
OD.11,627	ὣς εἰπὼν ὁ μὲν αὖτις ἔβη δόμον Ἄϊδος εἴσω,
OD.11,628	αὐτὰρ ἐγὼν αὐτοῦ μένον ἔμπεδον, εἴ τις ἔτ' ἔλθοι
OD.11,629	ἀνδρῶν ἡρώων, οἳ δὴ τὸ πρόσθεν ὄλοντο.
OD.11,630	καί νύ κ' ἔτι προτέρους ἴδον ἀνέρας, οὓς ἔθελόν περ,
OD.11,631	Θησέα Πειρίθοόν τε, θεῶν ἐρικυδέα τέκνα:
OD.11,632	ἀλλὰ πρὶν ἐπὶ ἔθνε' ἀγείρετο μυρία νεκρῶν
OD.11,633	ἠχῇ θεσπεσίῃ: ἐμὲ δὲ χλωρὸν δέος ᾕρει,
OD.11,634	μή μοι Γοργείην κεφαλὴν δεινοῖο πελώρου
OD.11,635	ἐξ Ἄϊδος πέμψειεν ἀγαυὴ Περσεφόνεια.
OD.11,636	αὐτίκ' ἔπειτ' ἐπὶ νῆα κιὼν ἐκέλευον ἑταίρους
OD.11,637	αὐτούς τ' ἀμβαίνειν ἀνά τε πρυμνήσια λῦσαι:
OD.11,638	οἱ δ' αἶψ' εἴσβαινον καὶ ἐπὶ κληῖσι καθῖζον.
OD.11,639	τὴν δὲ κατ' Ὠκεανὸν ποταμὸν φέρε κῦμα ῥόοιο,
OD.11,640	πρῶτα μὲν εἰρεσίῃ, μετέπειτα δὲ κάλλιμος οὖρος.
OD.12,1	Αὐτὰρ ἐπεὶ ποταμοῖο λίπεν ῥόον Ὠκεανοῖο
OD.12,2	νηῦς, ἀπὸ δ' ἵκετο κῦμα θαλάσσης εὐρυπόροιο
OD.12,3	νῆσόν τ' Αἰαίην, ὅθι τ' Ἠοῦς ἠριγενείης
OD.12,4	οἰκία καὶ χοροί εἰσι καὶ ἀντολαὶ Ἠελίοιο,
OD.12,5	νῆα μὲν ἔνθ' ἐλθόντες ἐκέλσαμεν ἐν ψαμάθοισιν,
OD.12,6	ἐκ δὲ καὶ αὐτοὶ βῆμεν ἐπὶ ῥηγμῖνι θαλάσσης:
OD.12,7	ἔνθα δ' ἀποβρίξαντες ἐμείναμεν Ἠῶ δῖαν.
OD.12,8	ἦμος δ' ἠριγένεια φάνη ῥοδοδάκτυλος Ἠώς,
OD.12,9	δὴ τότ' ἐγὼν ἑτάρους προΐην ἐς δώματα Κίρκης
OD.12,10	οἰσέμεναι νεκρὸν Ἐλπήνορα τεθνηῶτα.
OD.12,11	φιτροὺς δ' αἶψα ταμόντες, ὅθ' ἀκροτάτη πρόεχ' ἀκτή,
OD.12,12	θάπτομεν ἀχνύμενοι, θαλερὸν κατὰ δάκρυ χέοντες.
OD.12,13	αὐτὰρ ἐπεὶ νεκρός τ' ἐκάη καὶ τεύχεα νεκροῦ,
OD.12,14	τύμβον χεύαντες καὶ ἐπὶ στήλην ἐρύσαντες
OD.12,15	πήξαμεν ἀκροτάτῳ τύμβῳ εὐῆρες ἐρετμόν.
OD.12,16	ἡμεῖς μὲν τὰ ἕκαστα διείπομεν: οὐδ' ἄρα Κίρκην
OD.12,17	ἐξ Ἀΐδεω ἐλθόντες ἐλήθομεν, ἀλλὰ μάλ' ὦκα
OD.12,18	ἦλθ' ἐντυναμένη: ἅμα δ' ἀμφίπολοι φέρον αὐτῇ
OD.12,19	σῖτον καὶ κρέα πολλὰ καὶ αἴθοπα οἶνον ἐρυθρόν.
OD.12,20	ἡ δ' ἐν μέσσῳ στᾶσα μετηύδα δῖα θεάων:
OD.12,21	σχέτλιοι, οἳ ζώοντες ὑπήλθετε δῶμ' Ἀΐδαο,
OD.12,22	δισθανέες, ὅτε τ' ἅλλοι ἅπαξ θνῄσκουσ' ἄνθρωποι.
OD.12,23	ἀλλ' ἄγετ' ἐσθίετε βρώμην καὶ πίνετε οἶνον
OD.12,24	αὖθι πανημέριοι: ἅμα δ' ἠόϊ φαινομένηφι
OD.12,25	πλεύσεσθ': αὐτὰρ ἐγὼ δείξω ὁδὸν ἠδὲ ἕκαστα
OD.12,26	σημανέω, ἵνα μή τι κακορραφίῃ ἀλεγεινῇ
OD.12,27	ἢ ἁλὸς ἢ ἐπὶ γῆς ἀλγήσετε πῆμα παθόντες.
OD.12,28	ὣς ἔφαθ', ἡμῖν δ' αὖτ' ἐπεπείθετο θυμὸς ἀγήνωρ.
OD.12,29	ὣς τότε μὲν πρόπαν ἦμαρ ἐς ἠέλιον καταδύντα
OD.12,30	ἥμεθα δαινύμενοι κρέα τ' ἄσπετα καὶ μέθυ ἡδύ:
OD.12,31	ἦμος δ' ἠέλιος κατέδυ καὶ ἐπὶ κνέφας ἦλθεν,
OD.12,32	οἱ μὲν κοιμήσαντο παρὰ πρυμνήσια νηός,
OD.12,33	ἡ δ' ἐμὲ χειρὸς ἑλοῦσα φίλων ἀπονόσφιν ἑταίρων
OD.12,34	εἷσέ τε καὶ προσέλεκτο καὶ ἐξερέεινεν ἕκαστα:
OD.12,35	αὐτὰρ ἐγὼ τῇ πάντα κατὰ μοῖραν κατέλεξα.
OD.12,36	καὶ τότε δή μ' ἐπέεσσι προσηύδα πότνια Κίρκη:
OD.12,37	ταῦτα μὲν οὕτω πάντα πεπείρανται, σὺ δ' ἄκουσον,
OD.12,38	ὥς τοι ἐγὼν ἐρέω, μνήσει δέ σε καὶ θεὸς αὐτός.
OD.12,39	Σειρῆνας μὲν πρῶτον ἀφίξεαι, αἵ ῥά τε πάντας
OD.12,40	ἀνθρώπους θέλγουσιν, ὅτίς σφεας εἰσαφίκηται.
OD.12,41	ὅς τις ἀϊδρείῃ πελάσῃ καὶ φθόγγον ἀκούσῃ
OD.12,42	Σειρήνων, τῷ δ' οὔ τι γυνὴ καὶ νήπια τέκνα
OD.12,43	οἴκαδε νοστήσαντι παρίσταται οὐδὲ γάνυνται,
OD.12,44	ἀλλά τε Σειρῆνες λιγυρῇ θέλγουσιν ἀοιδῇ,
OD.12,45	ἥμεναι ἐν λειμῶνι: πολὺς δ' ἀμφ' ὀστεόφιν θὶς
OD.12,46	ἀνδρῶν πυθομένων, περὶ δὲ ῥινοὶ μινύθουσιν.
OD.12,47	ἀλλὰ παρὲξ ἐλάαν, ἐπὶ δ' οὔατ' ἀλεῖψαι ἑταίρων
OD.12,48	κηρὸν δεψήσας μελιηδέα, μή τις ἀκούσῃ
OD.12,49	τῶν ἄλλων: ἀτὰρ αὐτὸς ἀκουέμεν αἴ κ' ἐθέλῃσθα,
OD.12,50	δησάντων σ' ἐν νηῒ θοῇ χεῖράς τε πόδας τε
OD.12,51	ὀρθὸν ἐν ἱστοπέδῃ, ἐκ δ' αὐτοῦ πείρατ' ἀνήφθω,
OD.12,52	ὄφρα κε τερπόμενος ὄπ' ἀκούσῃς Σειρήνοιϊν.
OD.12,53	εἰ δέ κε λίσσηαι ἑτάρους λῦσαί τε κελεύῃς,
OD.12,54	οἱ δέ σ' ἔτι πλεόνεσσι τότ' ἐν δεσμοῖσι διδέντων.
OD.12,55	αὐτὰρ ἐπὴν δὴ τάς γε παρὲξ ἐλάσωσιν ἑταῖροι,
OD.12,56	ἔνθα τοι οὐκέτ' ἔπειτα διηνεκέως ἀγορεύσω,
OD.12,57	ὁπποτέρῃ δή τοι ὁδὸς ἔσσεται, ἀλλὰ καὶ αὐτὸς
OD.12,58	θυμῷ βουλεύειν: ἐρέω δέ τοι ἀμφοτέρωθεν.
OD.12,59	ἔνθεν μὲν γὰρ πέτραι ἐπηρεφέες, προτὶ δ' αὐτὰς
OD.12,60	κῦμα μέγα ῥοχθεῖ κυανώπιδος Ἀμφιτρίτης:
OD.12,61	Πλαγκτὰς δή τοι τάς γε θεοὶ μάκαρες καλέουσι.
OD.12,62	τῇ μέν τ' οὐδὲ ποτητὰ παρέρχεται οὐδὲ πέλειαι
OD.12,63	τρήρωνες, ταί τ' ἀμβροσίην Διὶ πατρὶ φέρουσιν,
OD.12,64	ἀλλά τε καὶ τῶν αἰὲν ἀφαιρεῖται λὶς πέτρη:
OD.12,65	ἀλλ' ἄλλην ἐνίησι πατὴρ ἐναρίθμιον εἶναι.
OD.12,66	τῇ δ' οὔ πώ τις νηῦς φύγεν ἀνδρῶν, ἥ τις ἵκηται,
OD.12,67	ἀλλά θ' ὁμοῦ πίνακάς τε νεῶν καὶ σώματα φωτῶν
OD.12,68	κύμαθ' ἁλὸς φορέουσι πυρός τ' ὀλοοῖο θύελλαι.
OD.12,69	οἴη δὴ κείνῃ γε παρέπλω ποντοπόρος νηῦς
OD.12,70	Ἀργὼ πᾶσι μέλουσα, παρ' Αἰήταο πλέουσα:
OD.12,71	καί νύ κε τὴν ἔνθ' ὦκα βάλεν μεγάλας ποτὶ πέτρας,
OD.12,72	ἀλλ' Ἥρη παρέπεμψεν, ἐπεὶ φίλος ἦεν Ἰήσων.
OD.12,73	οἱ δὲ δύω σκόπελοι ὁ μὲν οὐρανὸν εὐρὺν ἱκάνει
OD.12,74	ὀξείῃ κορυφῇ, νεφέλη δέ μιν ἀμφιβέβηκε
OD.12,75	κυανέη: τὸ μὲν οὔ ποτ' ἐρωεῖ, οὐδέ ποτ' αἴθρη
OD.12,76	κείνου ἔχει κορυφὴν οὔτ' ἐν θέρει οὔτ' ἐν ὀπώρῃ:
OD.12,77	οὐδέ κεν ἀμβαίη βροτὸς ἀνὴρ οὐδ' ἐπιβαίη,
OD.12,78	οὐδ' εἴ οἱ χεῖρές γε ἐείκοσι καὶ πόδες εἶεν:
OD.12,79	πέτρη γὰρ λίς ἐστι, περιξέστῃ ἐϊκυῖα.
OD.12,80	μέσσῳ δ' ἐν σκοπέλῳ ἐστὶ σπέος ἠεροειδές,
OD.12,81	πρὸς ζόφον εἰς Ἔρεβος τετραμμένον, ᾗ περ ἂν ὑμεῖς
OD.12,82	νῆα παρὰ γλαφυρὴν ἰθύνετε, φαίδιμ' Ὀδυσσεῦ.
OD.12,83	οὐδέ κεν ἐκ νηὸς γλαφυρῆς αἰζήϊος ἀνὴρ
OD.12,84	τόξῳ ὀϊστεύσας κοῖλον σπέος εἰσαφίκοιτο.
OD.12,85	ἔνθα δ' ἐνὶ Σκύλλη ναίει δεινὸν λελακυῖα.
OD.12,86	τῆς ἦ τοι φωνὴ μὲν ὅση σκύλακος νεογιλλῆς
OD.12,87	γίνεται, αὐτὴ δ' αὖτε πέλωρ κακόν: οὐδέ κέ τίς μιν
OD.12,88	γηθήσειεν ἰδών, οὐδ' εἰ θεὸς ἀντιάσειε.
OD.12,89	τῆς ἦ τοι πόδες εἰσὶ δυώδεκα πάντες ἄωροι,
OD.12,90	ἓξ δέ τέ οἱ δειραὶ περιμήκεες, ἐν δὲ ἑκάστῃ
OD.12,91	σμερδαλέη κεφαλή, ἐν δὲ τρίστοιχοι ὀδόντες,
OD.12,92	πυκνοὶ καὶ θαμέες, πλεῖοι μέλανος θανάτοιο.
OD.12,93	μέσση μέν τε κατὰ σπείους κοίλοιο δέδυκεν,
OD.12,94	ἔξω δ' ἐξίσχει κεφαλὰς δεινοῖο βερέθρου:
OD.12,95	αὐτοῦ δ' ἰχθυάᾳ, σκόπελον περιμαιμώωσα,
OD.12,96	δελφῖνάς τε κύνας τε καὶ εἴ ποθι μεῖζον ἕλῃσι
OD.12,97	κῆτος, ἃ μυρία βόσκει ἀγάστονος Ἀμφιτρίτη.
OD.12,98	τῇ δ' οὔ πώ ποτε ναῦται ἀκήριοι εὐχετόωνται
OD.12,99	παρφυγέειν σὺν νηΐ: φέρει δέ τε κρατὶ ἑκάστῳ
OD.12,100	φῶτ' ἐξαρπάξασα νεὸς κυανοπρῴροιο.
OD.12,101	τὸν δ' ἕτερον σκόπελον χθαμαλώτερον ὄψει, Ὀδυσσεῦ,
OD.12,102	πλησίον ἀλλήλων: καί κεν διοϊστεύσειας.
OD.12,103	τῷ δ' ἐν ἐρινεός ἐστι μέγας, φύλλοισι τεθηλώς:
OD.12,104	τῷ δ' ὑπὸ δῖα Χάρυβδις ἀναρρυβδεῖ μέλαν ὕδωρ.
OD.12,105	τρὶς μὲν γάρ τ' ἀνίησιν ἐπ' ἤματι, τρὶς δ' ἀναρυβδεῖ,
OD.12,106	δεινόν: μὴ σύ γε κεῖθι τύχοις, ὅτε ῥυβδήσειεν:
OD.12,107	οὐ γάρ κεν ῥύσαιτό σ' ὑπὲκ κακοῦ οὐδ' ἐνοσίχθων.
OD.12,108	ἀλλὰ μάλα Σκύλλης σκοπέλῳ πεπλημένος ὦκα
OD.12,109	νῆα παρὲξ ἐλάαν, ἐπεὶ ἦ πολὺ φέρτερόν ἐστιν
OD.12,110	ἓξ ἑτάρους ἐν νηῒ ποθήμεναι ἢ ἅμα πάντας.
OD.12,111	ὣς ἔφατ', αὐτὰρ ἐγώ μιν ἀτυζόμενος προσέειπον:
OD.12,112	εἰ δ' ἄγε δή μοι τοῦτο, θεά, νημερτὲς ἐνίσπες,
OD.12,113	εἴ πως τὴν ὀλοὴν μὲν ὑπεκπροφύγοιμι Χάρυβδιν,
OD.12,114	τὴν δέ κ' ἀμυναίμην, ὅτε μοι σίνοιτό γ' ἑταίρους.
OD.12,115	ὣς ἐφάμην, ἡ δ' αὐτίκ' ἀμείβετο δῖα θεάων:
OD.12,116	σχέτλιε, καὶ δὴ αὖ τοι πολεμήϊα ἔργα μέμηλε
OD.12,117	καὶ πόνος, οὐδὲ θεοῖσιν ὑπείξεαι ἀθανάτοισιν;
OD.12,118	ἡ δέ τοι οὐ θνητή, ἀλλ' ἀθάνατον κακόν ἐστι,
OD.12,119	δεινόν τ' ἀργαλέον τε καὶ ἄγριον οὐδὲ μαχητόν:
OD.12,120	οὐδέ τις ἔστ' ἀλκή: φυγέειν κάρτιστον ἀπ' αὐτῆς.
OD.12,121	ἢν γὰρ δηθύνῃσθα κορυσσόμενος παρὰ πέτρῃ,
OD.12,122	δείδω μή σ' ἐξαῦτις ἐφορμηθεῖσα κίχῃσι
OD.12,123	τόσσῃσιν κεφαλῇσι, τόσους δ' ἐκ φῶτας ἕληται.
OD.12,124	ἀλλὰ μάλα σφοδρῶς ἐλάαν, βωστρεῖν δὲ Κράταιϊν,
OD.12,125	μητέρα τῆς Σκύλλης, ἥ μιν τέκε πῆμα βροτοῖσιν:
OD.12,126	ἥ μιν ἔπειτ' ἀποπαύσει ἐς ὕστερον ὁρμηθῆναι.
OD.12,127	θρινακίην δ' ἐς νῆσον ἀφίξεαι: ἔνθα δὲ πολλαὶ
OD.12,128	βόσκοντ' Ἠελίοιο βόες καὶ ἴφια μῆλα.
OD.12,129	ἑπτὰ βοῶν ἀγέλαι, τόσα δ' οἰῶν πώεα καλά,
OD.12,130	πεντήκοντα δ' ἕκαστα. γόνος δ' οὐ γίνεται αὐτῶν,
OD.12,131	οὐδέ ποτε φθινύθουσι. θεαὶ δ' ἐπιποιμένες εἰσί,
OD.12,132	νύμφαι ἐϋπλόκαμοι, Φαέθουσά τε Λαμπετίη τε,
OD.12,133	ἃς τέκεν Ἠελίῳ Ὑπερίονι δῖα Νέαιρα.
OD.12,134	τὰς μὲν ἄρα θρέψασα τεκοῦσά τε πότνια μήτηρ
OD.12,135	Θρινακίην ἐς νῆσον ἀπῴκισε τηλόθι ναίειν,
OD.12,136	μῆλα φυλασσέμεναι πατρώϊα καὶ ἕλικας βοῦς.
OD.12,137	τὰς εἰ μέν κ' ἀσινέας ἐάᾳς νόστου τε μέδηαι,
OD.12,138	ἦ τ' ἂν ἔτ' εἰς Ἰθάκην, κακά περ πάσχοντες, ἵκοισθε:
OD.12,139	εἰ δέ κε σίνηαι, τότε τοι τεκμαίρομ' ὄλεθρον
OD.12,140	„νηΐ τε καὶ ἑτάροισ'. αὐτὸς δ' εἴ πέρ κεν ἀλύξῃς,
OD.12,141	ὀψὲ κακῶς νεῖαι, ὀλέσας ἄπο πάντας ἑταίρους.“
OD.12,142	ὣς ἔφατ', αὐτίκα δὲ χρυσόθρονος ἤλυθεν Ἠώς.
OD.12,143	ἡ μὲν ἔπειτ' ἀνὰ νῆσον ἀπέστιχε δῖα θεάων:
OD.12,144	αὐτὰρ ἐγὼν ἐπὶ νῆα κιὼν ὤτρυνον ἑταίρους
OD.12,145	αὐτούς τ' ἀμβαίνειν ἀνά τε πρυμνήσια λῦσαι.
OD.12,146	οἱ δ' αἶψ' εἴσβαινον καὶ ἐπὶ κληῖσι καθῖζον,
OD.12,147	„ἑξῆς δ' ἑζόμενοι πολιὴν ἅλα τύπτον ἐρετμοῖς.“
OD.12,148	ἡμῖν δ' αὖ κατόπισθε νεὸς κυανοπρῴροιο
OD.12,149	ἴκμενον οὖρον ἵει πλησίστιον, ἐσθλὸν ἑταῖρον,
OD.12,150	Κίρκη ἐϋπλόκαμος, δεινὴ θεὸς αὐδήεσσα.
OD.12,151	αὐτίκα δ' ὅπλα ἕκαστα πονησάμενοι κατὰ νῆα
OD.12,152	ἥμεθα: τὴν δ' ἄνεμός τε κυβερνήτης τ' ἴθυνε.
OD.12,153	δὴ τότ' ἐγὼν ἑτάροισι μετηύδων ἀχνύμενος κῆρ:
OD.12,154	ὦ φίλοι, οὐ γὰρ χρὴ ἕνα ἴδμεναι οὐδὲ δύ' οἴους
OD.12,155	θέσφαθ', ἅ μοι Κίρκη μυθήσατο, δῖα θεάων:
OD.12,156	ἀλλ' ἐρέω μὲν ἐγών, ἵνα εἰδότες ἠὲ θάνωμεν
OD.12,157	ἤ κεν ἀλευάμενοι θάνατον καὶ κῆρα φύγοιμεν.
OD.12,158	Σειρήνων μὲν πρῶτον ἀνώγει θεσπεσιάων
OD.12,159	φθόγγον ἀλεύασθαι καὶ λειμῶν' ἀνθεμόεντα.
OD.12,160	οἶον ἔμ' ἠνώγει ὄπ' ἀκουέμεν: ἀλλά με δεσμῷ
OD.12,161	δήσατ' ἐν ἀργαλέῳ, ὄφρ' ἔμπεδον αὐτόθι μίμνω,
OD.12,162	ὀρθὸν ἐν ἱστοπέδῃ, ἐκ δ' αὐτοῦ πείρατ' ἀνήφθω.
OD.12,163	εἰ δέ κε λίσσωμαι ὑμέας λῦσαί τε κελεύω,
OD.12,164	ὑμεῖς δὲ πλεόνεσσι τότ' ἐν δεσμοῖσι πιέζειν.
OD.12,165	ἦ τοι ἐγὼ τὰ ἕκαστα λέγων ἑτάροισι πίφαυσκον:
OD.12,166	τόφρα δὲ καρπαλίμως ἐξίκετο νηῦς ἐϋεργὴς
OD.12,167	νῆσον Σειρήνοιϊν: ἔπειγε γὰρ οὖρος ἀπήμων.
OD.12,168	αὐτίκ' ἔπειτ' ἄνεμος μὲν ἐπαύσατο ἠδὲ γαλήνη
OD.12,169	ἔπλετο νηνεμίη, κοίμησε δὲ κύματα δαίμων.
OD.12,170	ἀνστάντες δ' ἕταροι νεὸς ἱστία μηρύσαντο,
OD.12,171	καὶ τὰ μὲν ἐν νηῒ γλαφυρῇ θέσαν, οἱ δ' ἐπ' ἐρετμὰ
OD.12,172	ἑζόμενοι λεύκαινον ὕδωρ ξεστῇσ' ἐλάτῃσιν.
OD.12,173	αὐτὰρ ἐγὼ κηροῖο μέγαν τροχὸν ὀξέϊ χαλκῷ
OD.12,174	τυτθὰ διατμήξας χερσὶ στιβαρῇσι πίεζον:
OD.12,175	αἶψα δ' ἰαίνετο κηρός, ἐπεὶ κέλετο μεγάλη ἲς
OD.12,176	Ἠελίου τ' αὐγὴ Ὑπεριονίδαο ἄνακτος:
OD.12,177	ἑξείης δ' ἑτάροισιν ἐπ' οὔατα πᾶσιν ἄλειψα.
OD.12,178	οἱ δ' ἐν νηΐ μ' ἔδησαν ὁμοῦ χεῖράς τε πόδας τε
OD.12,179	ὀρθὸν ἐν ἱστοπέδῃ, ἐκ δ' αὐτοῦ πείρατ' ἀνῆπτον:
OD.12,180	αὐτοὶ δ' ἑζόμενοι πολιὴν ἅλα τύπτον ἐρετμοῖς.
OD.12,181	ἀλλ' ὅτε τόσσον ἀπῆμεν, ὅσον τε γέγωνε βοήσας,
OD.12,182	ῥίμφα διώκοντες, τὰς δ' οὐ λάθεν ὠκύαλος νηῦς
OD.12,183	ἐγγύθεν ὀρνυμένη, λιγυρὴν δ' ἔντυνον ἀοιδήν:
OD.12,184	δεῦρ' ἄγ' ἰών, πολύαιν' Ὀδυσεῦ, μέγα κῦδος Ἀχαιῶν,
OD.12,185	νῆα κατάστησον, ἵνα νωϊτέρην ὄπ' ἀκούσῃς.
OD.12,186	οὐ γάρ πώ τις τῇδε παρήλασε νηῒ μελαίνῃ,
OD.12,187	πρίν γ' ἡμέων μελίγηρυν ἀπὸ στομάτων ὄπ' ἀκοῦσαι,
OD.12,188	ἀλλ' ὅ γε τερψάμενος νεῖται καὶ πλείονα εἰδώς.
OD.12,189	ἴδμεν γάρ τοι πάνθ', ὅσ' ἐνὶ Τροίῃ εὐρείῃ
OD.12,190	Ἀργεῖοι Τρῶές τε θεῶν ἰότητι μόγησαν,
OD.12,191	ἴδμεν δ' ὅσσα γένηται ἐπὶ χθονὶ πουλυβοτείρῃ.
OD.12,192	ὣς φάσαν ἱεῖσαι ὄπα κάλλιμον: αὐτὰρ ἐμὸν κῆρ
OD.12,193	ἤθελ' ἀκουέμεναι, λῦσαί τ' ἐκέλευον ἑταίρους
OD.12,194	ὀφρύσι νευστάζων: οἱ δὲ προπεσόντες ἔρεσσον.
OD.12,195	αὐτίκα δ' ἀνστάντες Περιμήδης Εὐρύλοχός τε
OD.12,196	πλείοσί μ' ἐν δεσμοῖσι δέον μᾶλλόν τε πίεζον.
OD.12,197	αὐτὰρ ἐπεὶ δὴ τάς γε παρήλασαν οὐδ' ἔτ' ἔπειτα
OD.12,198	φθόγγον Σειρήνων ἠκούομεν οὐδέ τ' ἀοιδήν,
OD.12,199	αἶψ' ἀπὸ κηρὸν ἕλοντο ἐμοὶ ἐρίηρες ἑταῖροι,
OD.12,200	ὅν σφιν ἐπ' ὠσὶν ἄλειψ', ἐμέ τ' ἐκ δεσμῶν ἀνέλυσαν.
OD.12,201	ἀλλ' ὅτε δὴ τὴν νῆσον ἐλείπομεν, αὐτίκ' ἔπειτα
OD.12,202	καπνὸν καὶ μέγα κῦμα ἴδον καὶ δοῦπον ἄκουσα.
OD.12,203	τῶν δ' ἄρα δεισάντων ἐκ χειρῶν ἔπτατ' ἐρετμά,
OD.12,204	βόμβησαν δ' ἄρα πάντα κατὰ ῥόον: ἔσχετο δ' αὐτοῦ
OD.12,205	νηῦς, ἐπεὶ οὐκέτ' ἐρετμὰ προήκεα χερσὶν ἔπειγον.
OD.12,206	αὐτὰρ ἐγὼ διὰ νηὸς ἰὼν ὤτρυνον ἑταίρους
OD.12,207	μειλιχίοισ' ἐπέεσσι παρασταδὸν ἄνδρα ἕκαστον:
OD.12,208	ὦ φίλοι, οὐ γάρ πώ τι κακῶν ἀδαήμονές εἰμεν:
OD.12,209	οὐ μὲν δὴ τόδε μεῖζον ἔπι κακόν, ἢ ὅτε Κύκλωψ
OD.12,210	εἴλει ἐνὶ σπῆϊ γλαφυρῷ κρατερῆφι βίηφιν:
OD.12,211	ἀλλὰ καὶ ἔνθεν ἐμῇ ἀρετῇ βουλῇ τε νόῳ τε
OD.12,212	ἐκφύγομεν, καί που τῶνδε μνήσεσθαι ὀΐω.
OD.12,213	νῦν δ' ἄγεθ', ὡς ἂν ἐγὼ εἴπω, πειθώμεθα πάντες.
OD.12,214	ὑμεῖς μὲν κώπῃσιν ἁλὸς ῥηγμῖνα βαθεῖαν
OD.12,215	τύπτετε κληΐδεσσιν ἐφήμενοι, αἴ κέ ποθι Ζεὺς
OD.12,216	δώῃ τόνδε γ' ὄλεθρον ὑπεκφυγέειν καὶ ἀλύξαι:
OD.12,217	σοὶ δέ, κυβερνῆθ', ὧδ' ἐπιτέλλομαι: ἀλλ' ἐνὶ θυμῷ
OD.12,218	βάλλευ, ἐπεὶ νηὸς γλαφυρῆς οἰήϊα νωμᾷς:
OD.12,219	τούτου μὲν καπνοῦ καὶ κύματος ἐκτὸς ἔεργε
OD.12,220	νῆα, σὺ δὲ σκοπέλου ἐπιμαίεο, μή σε λάθῃσι
OD.12,221	κεῖσ' ἐξορμήσασα καὶ ἐς κακὸν ἄμμε βάλῃσθα.
OD.12,222	ὣς ἐφάμην, οἱ δ' ὦκα ἐμοῖσ' ἐπέεσσι πίθοντο.
OD.12,223	Σκύλλην δ' οὐκέτ' ἐμυθεόμην, ἄπρηκτον ἀνίην,
OD.12,224	μή πώς μοι δείσαντες ἀπολλήξειαν ἑταῖροι
OD.12,225	εἰρεσίης, ἐντὸς δὲ πυκάζοιεν σφέας αὐτούς.
OD.12,226	καὶ τότε δὴ Κίρκης μὲν ἐφημοσύνης ἀλεγεινῆς
OD.12,227	λανθανόμην, ἐπεὶ οὔ τί μ' ἀνώγει θωρήσσεσθαι:
OD.12,228	αὐτὰρ ἐγὼ καταδὺς κλυτὰ τεύχεα καὶ δύο δοῦρε
OD.12,229	μάκρ' ἐν χερσὶν ἑλὼν εἰς ἴκρια νηὸς ἔβαινον
OD.12,230	πρῴρης: ἔνθεν γάρ μιν ἐδέγμην πρῶτα φανεῖσθαι
OD.12,231	Σκύλλην πετραίην, ἥ μοι φέρε πῆμ' ἑτάροισιν.
OD.12,232	οὐδέ πῃ ἀθρῆσαι δυνάμην: ἔκαμον δέ μοι ὄσσε
OD.12,233	πάντῃ παπταίνοντι πρὸς ἠεροειδέα πέτρην.
OD.12,234	ἡμεῖς μὲν στεινωπὸν ἀνεπλέομεν γοόωντες:
OD.12,235	ἔνθεν γὰρ Σκύλλη, ἑτέρωθι δὲ δῖα Χάρυβδις
OD.12,236	δεινὸν ἀνερρύβδησε θαλάσσης ἁλμυρὸν ὕδωρ.
OD.12,237	ἦ τοι ὅτ' ἐξεμέσειε, λέβης ὣς ἐν πυρὶ πολλῷ
OD.12,238	πᾶσ' ἀναμορμύρεσκε κυκωμένη: ὑψόσε δ' ἄχνη
OD.12,239	ἄκροισι σκοπέλοισιν ἐπ' ἀμφοτέροισιν ἔπιπτεν.
OD.12,240	ἀλλ' ὅτ' ἀναβρόξειε θαλάσσης ἁλμυρὸν ὕδωρ,
OD.12,241	πᾶσ' ἔντοσθε φάνεσκε κυκωμένη, ἀμφὶ δὲ πέτρη
OD.12,242	δεινὸν βεβρύχει, ὑπένερθε δὲ γαῖα φάνεσκε
OD.12,243	ψάμμῳ κυανέη: τοὺς δὲ χλωρὸν δέος ᾕρει.
OD.12,244	ἡμεῖς μὲν πρὸς τὴν ἴδομεν δείσαντες ὄλεθρον:
OD.12,245	τόφρα δέ μοι Σκύλλη γλαφυρῆς ἐκ νηὸς ἑταίρους
OD.12,246	ἓξ ἕλεθ', οἳ χερσίν τε βίηφί τε φέρτατοι ἦσαν.
OD.12,247	σκεψάμενος δ' ἐς νῆα θοὴν ἅμα καὶ μεθ' ἑταίρους
OD.12,248	ἤδη τῶν ἐνόησα πόδας καὶ χεῖρας ὕπερθεν
OD.12,249	ὑψόσ' ἀειρομένων: ἐμὲ δὲ φθέγγοντο καλεῦντες
OD.12,250	ἐξονομακλήδην, τότε γ' ὕστατον, ἀχνύμενοι κῆρ.
OD.12,251	ὡς δ' ὅτ' ἐπὶ προβόλῳ ἁλιεὺς περιμήκεϊ ῥάβδῳ
OD.12,252	ἰχθύσι τοῖς ὀλίγοισι δόλον κατὰ εἴδατα βάλλων
OD.12,253	ἐς πόντον προΐησι βοὸς κέρας ἀγραύλοιο,
OD.12,254	ἀσπαίροντα δ' ἔπειτα λαβὼν ἔρριψε θύραζε,
OD.12,255	ὣς οἵ γ' ἀσπαίροντες ἀείροντο προτὶ πέτρας.
OD.12,256	αὐτοῦ δ' εἰνὶ θύρῃσι κατήσθιε κεκλήγοντας,
OD.12,257	χεῖρας ἐμοὶ ὀρέγοντας ἐν αἰνῇ δηϊοτῆτι.
OD.12,258	οἴκτιστον δὴ κεῖνο ἐμοῖσ' ἴδον ὀφθαλμοῖσι
OD.12,259	πάντων, ὅσσ' ἐμόγησα πόρους ἁλὸς ἐξερεείνων.
OD.12,260	αὐτὰρ ἐπεὶ πέτρας φύγομεν δεινήν τε Χάρυβδιν
OD.12,261	Σκύλλην τ', αὐτίκ' ἔπειτα θεοῦ ἐς ἀμύμονα νῆσον
OD.12,262	ἱκόμεθ': ἔνθα δ' ἔσαν καλαὶ βόες εὐρυμέτωποι,
OD.12,263	πολλὰ δὲ ἴφια μῆλ' Ὑπερίονος Ἠελίοιο.
OD.12,264	δὴ τότ' ἐγὼν ἔτι πόντῳ ἐὼν ἐν νηῒ μελαίνῃ
OD.12,265	μυκηθμοῦ τ' ἤκουσα βοῶν αὐλιζομενάων
OD.12,266	οἰῶν τε βληχήν: καί μοι ἔπος ἔμπεσε θυμῷ
OD.12,267	μάντιος ἀλαοῦ, Θηβαίου Τειρεσίαο,
OD.12,268	Κίρκης τ' Αἰαίης, ἥ μοι μάλα πόλλ' ἐπέτελλε
OD.12,269	νῆσον ἀλεύασθαι τερψιμβρότου Ἠελίοιο.
OD.12,270	δὴ τότ' ἐγὼν ἑτάροισι μετηύδων ἀχνύμενος κῆρ:
OD.12,271	κέκλυτέ μευ μύθων, κακά περ πάσχοντες ἑταῖροι,
OD.12,272	ὄφρ' ὕμιν εἴπω μαντήϊα Τειρεσίαο
OD.12,273	Κίρκης τ' Αἰαίης, ἥ μοι μάλα πόλλ' ἐπέτελλε
OD.12,274	νῆσον ἀλεύασθαι τερψιμβρότου Ἠελίοιο:
OD.12,275	ἔνθα γὰρ αἰνότατον κακὸν ἔμμεναι ἄμμιν ἔφασκεν.
OD.12,276	ἀλλὰ παρὲξ τὴν νῆσον ἐλαύνετε νῆα μέλαιναν.
OD.12,277	ὣς ἐφάμην, τοῖσιν δὲ κατεκλάσθη φίλον ἦτορ.
OD.12,278	αὐτίκα δ' Εὐρύλοχος στυγερῷ μ' ἠμείβετο μύθῳ:
OD.12,279	σχέτλιός εἰς, Ὀδυσεῦ, περί τοι μένος, οὐδέ τι γυῖα
OD.12,280	κάμνεις: ἦ ῥά νυ σοί γε σιδήρεα πάντα τέτυκται,
OD.12,281	ὅς ῥ' ἑτάρους καμάτῳ ἀδηκότας ἠδὲ καὶ ὕπνῳ
OD.12,282	οὐκ ἐάᾳς γαίης ἐπιβήμεναι, ἔνθα κεν αὖτε
OD.12,283	νήσῳ ἐν ἀμφιρύτῃ λαρὸν τετυκοίμεθα δόρπον,
OD.12,284	ἀλλ' αὔτως διὰ νύκτα θοὴν ἀλάλησθαι ἄνωγας,
OD.12,285	νήσου ἀποπλαγχθέντας, ἐν ἠεροειδέϊ πόντῳ.
OD.12,286	ἐκ νυκτῶν δ' ἄνεμοι χαλεποί, δηλήματα νηῶν,
OD.12,287	γίνονται: πῇ κέν τις ὑπεκφύγοι αἰπὺν ὄλεθρον,
OD.12,288	ἤν πως ἐξαπίνης ἔλθῃ ἀνέμοιο θύελλα,
OD.12,289	ἢ νότου ἢ ζεφύροιο δυσαέος, οἵ τε μάλιστα
OD.12,290	νῆα διαρραίουσι, θεῶν ἀέκητι ἀνάκτων;
OD.12,291	ἀλλ' ἦ τοι νῦν μὲν πειθῶμεθα νυκτὶ μελαίνῃ
OD.12,292	δόρπον θ' ὁπλισόμεσθα θοῇ παρὰ νηῒ μένοντες:
OD.12,293	ἠῶθεν δ' ἀναβάντες ἐνήσομεν εὐρέϊ πόντῳ.
OD.12,294	ὣς ἔφατ' Εὐρύλοχος, ἐπὶ δ' ᾔνεον ἄλλοι ἑταῖροι.
OD.12,295	καὶ τότε δὴ γίνωσκον, ὃ δὴ κακὰ μήδετο δαίμων,
OD.12,296	καί μιν φωνήσας ἔπεα πτερόεντα προσηύδων:
OD.12,297	εὐρύλοχ', ἦ μάλα δή με βιάζετε μοῦνον ἐόντα.
OD.12,298	ἀλλ' ἄγε νῦν μοι πάντες ὀμόσσατε καρτερὸν ὅρκον:
OD.12,299	εἴ κέ τιν' ἠὲ βοῶν ἀγέλην ἢ πῶϋ μέγ' οἰῶν
OD.12,300	εὕρωμεν, μή πού τις ἀτασθαλίῃσι κακῇσιν
OD.12,301	ἢ βοῦν ἠέ τι μῆλον ἀποκτάνῃ: ἀλλὰ ἕκηλοι
OD.12,302	ἐσθίετε βρώμην, τὴν ἀθανάτη πόρε Κίρκη.
OD.12,303	ὣς ἐφάμην, οἱ δ' αὐτίκ' ἀπώμνυον ὡς ἐκέλευον.
OD.12,304	αὐτὰρ ἐπεί ῥ' ὄμοσάν τε τελεύτησάν τε τὸν ὅρκον,
OD.12,305	στήσαμεν ἐν λιμένι γλαφυρῷ εὐεργέα νῆα
OD.12,306	ἄγχ' ὕδατος γλυκεροῖο καὶ ἐξαπέβησαν ἑταῖροι
OD.12,307	νηός, ἔπειτα δὲ δόρπον ἐπισταμένως τετύκοντο.
OD.12,308	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
OD.12,309	μνησάμενοι δὴ ἔπειτα φίλους ἔκλαιον ἑταίρους,
OD.12,310	οὓς ἔφαγε Σκύλλη γλαφυρῆς ἐκ νηὸς ἑλοῦσα:
OD.12,311	κλαιόντεσσι δὲ τοῖσιν ἐπήλυθε νήδυμος ὕπνος.
OD.12,312	ἦμος δὲ τρίχα νυκτὸς ἔην, μετὰ δ' ἄστρα βεβήκει,
OD.12,313	ὦρσεν ἔπι ζαὴν ἄνεμον νεφεληγερέτα Ζεὺς
OD.12,314	λαίλαπι θεσπεσίῃ, σὺν δὲ νεφέεσσι κάλυψε
OD.12,315	γαῖαν ὁμοῦ καὶ πόντον: ὀρώρει δ' οὐρανόθεν νύξ.
OD.12,316	ἦμος δ' ἠριγένεια φάνη ῥοδοδάκτυλος Ἠώς,
OD.12,317	νῆα μὲν ὡρμίσαμεν, κοῖλον σπέος εἰσερύσαντες:
OD.12,318	ἔνθα δ' ἔσαν Νυμφέων καλοὶ χοροὶ ἠδὲ θόωκοι:
OD.12,319	καὶ τότ' ἐγὼν ἀγορὴν θέμενος μετὰ πᾶσιν ἔειπον:
OD.12,320	ὦ φίλοι, ἐν γὰρ νηῒ θοῇ βρῶσίς τε πόσις τε
OD.12,321	ἔστιν, τῶν δὲ βοῶν ἀπεχώμεθα, μή τι πάθωμεν:
OD.12,322	δεινοῦ γὰρ θεοῦ αἵδε βόες καὶ ἴφια μῆλα,
OD.12,323	Ἠελίου, ὃς πάντ' ἐφορᾷ καὶ πάντ' ἐπακούει.
OD.12,324	ὣς ἐφάμην, τοῖσιν δ' ἐπεπείθετο θυμὸς ἀγήνωρ.
OD.12,325	μῆνα δὲ πάντ' ἄλληκτος ἄη νότος, οὐδέ τις ἄλλος
OD.12,326	γίνετ' ἔπειτ' ἀνέμων, εἰ μὴ εὖρός τε νότος τε.
OD.12,327	οἱ δ' εἷος μὲν σῖτον ἔχον καὶ οἶνον ἐρυθρόν,
OD.12,328	τόφρα βοῶν ἀπέχοντο λιλαιόμενοι βιότοιο:
OD.12,329	ἀλλ' ὅτε δὴ νηὸς ἐξέφθιτο ἤϊα πάντα,
OD.12,330	καὶ δὴ ἄγρην ἐφέπεσκον ἀλητεύοντες ἀνάγκῃ,
OD.12,331	ἰχθῦς ὄρνιθάς τε, φίλας ὅ τι χεῖρας ἵκοιτο,
OD.12,332	γναμπτοῖσ' ἀγκίστροισιν: ἔτειρε δὲ γαστέρα λιμός:
OD.12,333	δὴ τότ' ἐγὼν ἀνὰ νῆσον ἀπέστιχον, ὄφρα θεοῖσιν
OD.12,334	εὐξαίμην, εἴ τίς μοι ὁδὸν φήνειε νέεσθαι.
OD.12,335	ἀλλ' ὅτε δὴ διὰ νήσου ἰὼν ἤλυξα ἑταίρους,
OD.12,336	χεῖρας νιψάμενος, ὅθ' ἐπὶ σκέπας ἦν ἀνέμοιο,
OD.12,337	ἠρώμην πάντεσσι θεοῖσ', οἳ Ὄλυμπον ἔχουσιν:
OD.12,338	οἱ δ' ἄρα μοι γλυκὺν ὕπνον ἐπὶ βλεφάροισιν ἔχευαν.
OD.12,339	Εὐρύλοχος δ' ἑτάροισι κακῆς ἐξήρχετο βουλῆς:
OD.12,340	κέκλυτέ μευ μύθων, κακά περ πάσχοντες ἑταῖροι:
OD.12,341	πάντες μὲν στυγεροὶ θάνατοι δειλοῖσι βροτοῖσι,
OD.12,342	λιμῷ δ' οἴκτιστον θανέειν καὶ πότμον ἐπισπεῖν.
OD.12,343	ἀλλ' ἄγετ', Ἠελίοιο βοῶν ἐλάσαντες ἀρίστας
OD.12,344	ῥέξομεν ἀθανάτοισι, τοὶ οὐρανὸν εὐρὺν ἔχουσιν.
OD.12,345	εἰ δέ κεν εἰς Ἰθάκην ἀφικοίμεθα, πατρίδα γαῖαν,
OD.12,346	αἶψά κεν Ἠελίῳ Ὑπερίονι πίονα νηὸν
OD.12,347	τεύξομεν, ἐν δέ κε θεῖμεν ἀγάλματα πολλὰ καὶ ἐσθλά.
OD.12,348	εἰ δὲ χολωσάμενός τι βοῶν ὀρθοκραιράων
OD.12,349	νῆ' ἐθέλῃ ὀλέσαι, ἐπὶ δ' ἕσπωνται θεοὶ ἄλλοι,
OD.12,350	βούλομ' ἅπαξ πρὸς κῦμα χανὼν ἀπὸ θυμὸν ὀλέσσαι
OD.12,351	ἢ δηθὰ στρεύγεσθαι ἐὼν ἐν νήσῳ ἐρήμῃ.
OD.12,352	ὣς ἔφατ' Εὐρύλοχος, ἐπὶ δ' ᾔνεον ἄλλοι ἑταῖροι.
OD.12,353	αὐτίκα δ' Ἠελίοιο βοῶν ἐλάσαντες ἀρίστας
OD.12,354	ἐγγύθεν: --οὐ γὰρ τῆλε νεὸς κυανοπρῴροιο
OD.12,355	βοσκέσκονθ' ἕλικες καλαὶ βόες εὐρυμέτωποι: --
OD.12,356	τὰς δὲ περιστήσαντο καὶ εὐχετόωντο θεοῖσι,
OD.12,357	φύλλα δρεψάμενοι τέρενα δρυὸς ὑψικόμοιο:
OD.12,358	οὐ γὰρ ἔχον κρῖ λευκὸν ἐϋσσέλμου ἐπὶ νηός.
OD.12,359	αὐτὰρ ἐπεί ῥ' εὔξαντο καὶ ἔσφαξαν καὶ ἔδειραν,
OD.12,360	μηρούς τ' ἐξέταμον κατά τε κνίσῃ ἐκάλυψαν,
OD.12,361	δίπτυχα ποιήσαντες, ἐπ' αὐτῶν δ' ὠμοθέτησαν.
OD.12,362	οὐδ' εἶχον μέθυ λεῖψαι ἐπ' αἰθομένοισ' ἱεροῖσιν,
OD.12,363	ἀλλ' ὕδατι σπένδοντες ἐπώπτων ἔγκατα πάντα.
OD.12,364	αὐτὰρ ἐπεὶ κατὰ μῆρ' ἐκάη καὶ σπλάγχνα πάσαντο,
OD.12,365	μίστυλλόν τ' ἄρα τἆλλα καὶ ἀμφ' ὀβελοῖσιν ἔπειρον.
OD.12,366	καὶ τότε μοι βλεφάρων ἐξέσσυτο νήδυμος ὕπνος:
OD.12,367	βῆν δ' ἰέναι ἐπὶ νῆα θοὴν καὶ θῖνα θαλάσσης.
OD.12,368	ἀλλ' ὅτε δὴ σχεδὸν ἦα κιὼν νεὸς ἀμφιελίσσης,
OD.12,369	καὶ τότε με κνίσης ἀμφήλυθεν ἡδὺς ἀϋτμή:
OD.12,370	οἰμώξας δὲ θεοῖσι μετ' ἀθανάτοισι γεγώνευν:
OD.12,371	ζεῦ πάτερ ἠδ' ἄλλοι μάκαρες θεοὶ αἰὲν ἐόντες,
OD.12,372	ἦ με μάλ' εἰς ἄτην κοιμήσατε νηλέϊ ὕπνῳ,
OD.12,373	οἱ δ' ἕταροι μέγα ἔργον ἐμητίσαντο μένοντες.
OD.12,374	ὠκέα δ' Ἠελίῳ Ὑπερίονι ἄγγελος ἦλθε
OD.12,375	Λαμπετίη τανύπεπλος, ὅ οἱ βόας ἔκταμεν ἡμεῖς.
OD.12,376	αὐτίκα δ' ἀθανάτοισι μετηύδα χωόμενος κῆρ:
OD.12,377	ζεῦ πάτερ ἠδ' ἄλλοι μάκαρες θεοὶ αἰὲν ἐόντες,
OD.12,378	τεῖσαι δὴ ἑτάρους Λαερτιάδεω Ὀδυσῆος,
OD.12,379	οἵ μευ βοῦς ἔκτειναν ὑπέρβιον, ᾗσιν ἐγώ γε
OD.12,380	χαίρεσκον μὲν ἰὼν εἰς οὐρανὸν ἀστερόεντα,
OD.12,381	ἠδ' ὁπότ' ἂψ ἐπὶ γαῖαν ἀπ' οὐρανόθεν προτραποίμην.
OD.12,382	εἰ δέ μοι οὐ τείσουσι βοῶν ἐπιεικέ' ἀμοιβήν,
OD.12,383	δύσομαι εἰς Ἀΐδαο καὶ ἐν νεκύεσσι φαείνω.
OD.12,384	τὸν δ' ἀπαμειβόμενος προσέφη νεφεληγερέτα Ζεύς:
OD.12,385	Ἠέλι', ἦ τοι μὲν σὺ μετ' ἀθανάτοισι φάεινε
OD.12,386	καὶ θνητοῖσι βροτοῖσιν ἐπὶ ζείδωρον ἄρουραν:
OD.12,387	τῶν δέ κ' ἐγὼ τάχα νῆα θοὴν ἀργῆτι κεραυνῷ
OD.12,388	τυτθὰ βαλὼν κεάσαιμι μέσῳ ἐνὶ οἴνοπι πόντῳ.
OD.12,389	ταῦτα δ' ἐγὼν ἤκουσα Καλυψοῦς ἠϋκόμοιο:
OD.12,390	ἡ δ' ἔφη Ἑρμείαο διακτόρου αὐτὴ ἀκοῦσαι.
OD.12,391	αὐτὰρ ἐπεί ῥ' ἐπὶ νῆα κατήλυθον ἠδὲ θάλασσαν,
OD.12,392	νείκεον ἄλλοθεν ἄλλον ἐπισταδόν, οὐδέ τι μῆχος
OD.12,393	εὑρέμεναι δυνάμεσθα: βόες δ' ἀποτέθνασαν ἤδη.
OD.12,394	τοῖσιν δ' αὐτίκ' ἔπειτα θεοὶ τέραα προὔφαινον:
OD.12,395	εἷρπον μὲν ῥινοί, κρέα δ' ἀμφ' ὀβελοῖσ' ἐμεμύκει,
OD.12,396	ὀπταλέα τε καὶ ὠμά: βοῶν δ' ὣς γίνετο φωνή.
OD.12,397	ἑξῆμαρ μὲν ἔπειτα ἐμοὶ ἐρίηρες ἑταῖροι
OD.12,398	δαίνυντ' Ἠελίοιο βοῶν ἐλόωντες ἀρίστας:
OD.12,399	ἀλλ' ὅτε δὴ ἕβδομον ἦμαρ ἐπὶ Ζεὺς θῆκε Κρονίων,
OD.12,400	καὶ τότ' ἔπειτ' ἄνεμος μὲν ἐπαύσατο λαίλαπι θύων,
OD.12,401	ἡμεῖς δ' αἶψ' ἀναβάντες ἐνήκαμεν εὐρέϊ πόντῳ,
OD.12,402	ἱστὸν στησάμενοι ἀνά θ' ἱστία λεύκ' ἐρύσαντες.
OD.12,403	ἀλλ' ὅτε δὴ τὴν νῆσον ἐλείπομεν οὐδέ τις ἄλλη
OD.12,404	φαίνετο γαιάων, ἀλλ' οὐρανὸς ἠδὲ θάλασσα,
OD.12,405	δὴ τότε κυανέην νεφέλην ἔστησε Κρονίων
OD.12,406	νηὸς ὕπερ γλαφυρῆς, ἤχλυσε δὲ πόντος ὑπ' αὐτῆς.
OD.12,407	ἡ δ' ἔθει οὐ μάλα πολλὸν ἐπὶ χρόνον: αἶψα γὰρ ἦλθε
OD.12,408	κεκληγὼς ζέφυρος μεγάλῃ σὺν λαίλαπι θύων.
OD.12,409	ἱστοῦ δὲ προτόνους ἔρρηξ' ἀνέμοιο θύελλα
OD.12,410	ἀμφοτέρους, ἱστὸς δ' ὀπίσω πέσεν, ὅπλα τε πάντα
OD.12,411	εἰς ἄντλον κατέχυνθ': ὁ δ' ἄρα πρυμνῇ ἐνὶ νηῒ
OD.12,412	πλῆξε κυβερνήτεω κεφαλήν, σὺν δ' ὀστέ' ἄραξε
OD.12,413	πάντ' ἄμυδις κεφαλῆς: ὁ δ' ἄρ' ἀρνευτῆρι ἐοικὼς
OD.12,414	κάππεσ' ἀπ' ἰκριόφιν, λίπε δ' ὀστέα θυμὸς ἀγήνωρ.
OD.12,415	Ζεὺς δ' ἄμυδις βρόντησε καὶ ἔμβαλε νηῒ κεραυνόν:
OD.12,416	ἡ δ' ἐλελίχθη πᾶσα Διὸς πληγεῖσα κεραυνῷ,
OD.12,417	ἐν δὲ θεείου πλῆτο: πέσον δ' ἐκ νηὸς ἑταῖροι.
OD.12,418	οἱ δὲ κορώνῃσιν ἴκελοι περὶ νῆα μέλαιναν
OD.12,419	κύμασιν ἐμφορέοντο, θεὸς δ' ἀποαίνυτο νόστον.
OD.12,420	αὐτὰρ ἐγὼ διὰ νηὸς ἐφοίτων, ὄφρ' ἀπὸ τοίχους
OD.12,421	λῦσε κλύδων τρόπιος: τὴν δὲ ψιλὴν φέρε κῦμα.
OD.12,422	ἐκ δέ οἱ ἱστὸν ἄραξε ποτὶ τρόπιν: αὐτὰρ ἐπ' αὐτῷ
OD.12,423	ἐπίτονος βέβλητο, βοὸς ῥινοῖο τετευχώς:
OD.12,424	τῷ ῥ' ἄμφω συνέεργον ὁμοῦ τρόπιν ἠδὲ καὶ ἱστόν,
OD.12,425	ἑζόμενος δ' ἐπὶ τοῖς φερόμην ὀλοοῖσ' ἀνέμοισιν.
OD.12,426	ἔνθ' ἦ τοι ζέφυρος μὲν ἐπαύσατο λαίλαπι θύων,
OD.12,427	ἦλθε δ' ἐπὶ νότος ὦκα, φέρων ἐμῷ ἄλγεα θυμῷ,
OD.12,428	ὄφρ' ἔτι τὴν ὀλοὴν ἀναμετρήσαιμι Χάρυβδιν.
OD.12,429	παννύχιος φερόμην, ἅμα δ' ἠελίῳ ἀνιόντι
OD.12,430	ἦλθον ἐπὶ Σκύλλης σκόπελον δεινήν τε Χάρυβδιν.
OD.12,431	ἡ μὲν ἀνερρύβδησε θαλάσσης ἁλμυρὸν ὕδωρ:
OD.12,432	αὐτὰρ ἐγὼ ποτὶ μακρὸν ἐρινεὸν ὑψόσ' ἀερθείς,
OD.12,433	τῷ προσφὺς ἐχόμην ὡς νυκτερίς: οὐδέ πῃ εἶχον
OD.12,434	οὔτε στηρίξαι ποσὶν ἔμπεδον οὔτ' ἐπιβῆναι:
OD.12,435	ῥίζαι γὰρ ἑκὰς εἶχον, ἀπήωροι δ' ἔσαν ὄζοι
OD.12,436	μακροί τε μεγάλοι τε, κατεσκίαον δὲ Χάρυβδιν.
OD.12,437	νωλεμέως δ' ἐχόμην, ὄφρ' ἐξεμέσειεν ὀπίσσω
OD.12,438	ἱστὸν καὶ τρόπιν αὖτις: ἐελδομένῳ δέ μοι ἦλθον,
OD.12,439	ὄψ': ἦμος δ' ἐπὶ δόρπον ἀνὴρ ἀγορῆθεν ἀνέστη
OD.12,440	κρίνων νείκεα πολλὰ δικαζομένων αἰζηῶν,
OD.12,441	τῆμος δὴ τά γε δοῦρα Χαρύβδιος ἐξεφαάνθη.
OD.12,442	ἧκα δ' ἐγὼ καθύπερθε πόδας καὶ χεῖρε φέρεσθαι,
OD.12,443	μέσσῳ δ' ἐνδούπησα παρὲξ περιμήκεα δοῦρα,
OD.12,444	ἑζόμενος δ' ἐπὶ τοῖσι διήρεσα χερσὶν ἐμῇσι.
OD.12,445	Σκύλλην δ' οὐκέτ' ἔασε πατὴρ ἀνδρῶν τε θεῶν τε
OD.12,446	εἰσιδέειν: οὐ γάρ κεν ὑπέκφυγον αἰπὺν ὄλεθρον.
OD.12,447	ἔνθεν δ' ἐννῆμαρ φερόμην, δεκάτῃ δέ με νυκτὶ
OD.12,448	νῆσον ἐς Ὠγυγίην πέλασαν θεοί, ἔνθα Καλυψὼ
OD.12,449	ναίει ἐϋπλόκαμος, δεινὴ θεὸς αὐδήεσσα,
OD.12,450	ἥ μ' ἐφίλει τ' ἐκόμει τε. τί τοι τάδε μυθολογεύω;
OD.12,451	ἤδη γάρ τοι χθιζὸς ἐμυθεόμην ἐνὶ οἴκῳ
OD.12,452	σοί τε καὶ ἰφθίμῃ ἀλόχῳ: ἐχθρὸν δέ μοί ἐστιν
OD.12,453	αὖτις ἀριζήλως εἰρημένα μυθολογεύειν."
OD.13,1	Ὣς ἔφαθ', οἱ δ' ἄρα πάντες ἀκὴν ἐγένοντο σιωπῇ,
OD.13,2	κηληθμῷ δ' ἔσχοντο κατὰ μέγαρα σκιόεντα.
OD.13,3	τὸν δ' αὖτ' Ἀλκίνοος ἀπαμείβετο φώνησέν τε:
OD.13,4	"ὦ Ὀδυσεῦ, ἐπεὶ ἵκευ ἐμὸν ποτὶ χαλκοβατὲς δῶ,
OD.13,5	ὑψερεφές, τῶ σ' οὔ τι πάλιν πλαγχθέντα γ' ὀΐω
OD.13,6	ἂψ ἀπονοστήσειν, εἰ καὶ μάλα πολλὰ πέπονθας.
OD.13,7	ὑμέων δ' ἀνδρὶ ἑκάστῳ ἐφιέμενος τάδε εἴρω,
OD.13,8	ὅσσοι ἐνὶ μεγάροισι γερούσιον αἴθοπα οἶνον
OD.13,9	αἰεὶ πίνετ' ἐμοῖσιν, ἀκουάζεσθε δ' ἀοιδοῦ:
OD.13,10	εἵματα μὲν δὴ ξείνῳ ἐϋξέστῃ ἐνὶ χηλῷ
OD.13,11	κεῖται καὶ χρυσὸς πολυδαίδαλος ἄλλα τε πάντα
OD.13,12	δῶρ', ὅσα Φαιήκων βουληφόροι ἐνθάδ' ἔνεικαν:
OD.13,13	ἀλλ' ἄγε οἱ δῶμεν τρίποδα μέγαν ἠδὲ λέβητα
OD.13,14	ἀνδρακάς, ἡμεῖς δ' αὖτε ἀγειρόμενοι κατὰ δῆμον
OD.13,15	τεισόμεθ': ἀργαλέον γὰρ ἕνα προικὸς χαρίσασθαι."
OD.13,16	ὣς ἔφατ' Ἀλκίνοος, τοῖσιν δ' ἐπιήνδανε μῦθος.
OD.13,17	οἱ μὲν κακκείοντες ἔβαν οἶκόνδε ἕκαστος:
OD.13,18	ἦμος δ' ἠριγένεια φάνη ῥοδοδάκτυλος Ἠώς,
OD.13,19	νῆάδ' ἐπεσσεύοντο, φέρον δ' εὐήνορα χαλκόν.
OD.13,20	καὶ τὰ μὲν εὖ κατέθηχ' ἱερὸν μένος Ἀλκινόοιο,
OD.13,21	αὐτὸς ἰὼν διὰ νηός, ὑπὸ ζυγά, μή τιν' ἑταίρων
OD.13,22	βλάπτοι ἐλαυνόντων, ὁπότε σπερχοίατ' ἐρετμοῖς:
OD.13,23	οἱ δ' εἰς Ἀλκινόοιο κίον καὶ δαῖτ' ἀλέγυνον.
OD.13,24	τοῖσι δὲ βοῦν ἱέρευσ' ἱερὸν μένος Ἀλκινόοιο
OD.13,25	Ζηνὶ κελαινεφέϊ Κρονίδῃ, ὃς πᾶσιν ἀνάσσει.
OD.13,26	μῆρα δὲ κήαντες δαίνυντ' ἐρικυδέα δαῖτα
OD.13,27	τερπόμενοι: μετὰ δέ σφιν ἐμέλπετο θεῖος ἀοιδός,
OD.13,28	Δημόδοκος, λαοῖσι τετιμένος. αὐτὰρ Ὀδυσσεὺς
OD.13,29	πολλὰ πρὸς ἠέλιον κεφαλὴν τρέπε παμφανόωντα,
OD.13,30	δῦναι ἐπειγόμενος: δὴ γὰρ μενέαινε νέεσθαι.
OD.13,31	ὡς δ' ὅτ' ἀνὴρ δόρποιο λιλαίεται, ᾧ τε πανῆμαρ
OD.13,32	νειὸν ἀν' ἕλκητον βόε οἴνοπε πηκτὸν ἄροτρον:
OD.13,33	ἀσπασίως δ' ἄρα τῷ κατέδυ φάος ἠελίοιο
OD.13,34	δόρπον ἐποίχεσθαι, βλάβεται δέ τε γούνατ' ἰόντι:
OD.13,35	ὣς Ὀδυσῆ' ἀσπαστὸν ἔδυ φάος ἠελίοιο.
OD.13,36	αἶψα δὲ Φαιήκεσσι φιληρέτμοισι μετηύδα,
OD.13,37	Ἀλκινόῳ δὲ μάλιστα πιφαυσκόμενος φάτο μῦθον:
OD.13,38	"ἀλκίνοε κρεῖον, πάντων ἀριδείκετε λαῶν,
OD.13,39	πέμπετέ με σπείσαντες ἀπήμονα, χαίρετε δ' αὐτοί.
OD.13,40	ἤδη γὰρ τετέλεσται ἅ μοι φίλος ἤθελε θυμός,
OD.13,41	πομπὴ καὶ φίλα δῶρα, τά μοι θεοὶ Οὐρανίωνες
OD.13,42	ὄλβια ποιήσειαν: ἀμύμονα δ' οἴκοι ἄκοιτιν
OD.13,43	νοστήσας εὕροιμι σὺν ἀρτεμέεσσι φίλοισιν.
OD.13,44	ὑμεῖς δ' αὖθι μένοντες ἐϋφραίνοιτε γυναῖκας
OD.13,45	κουριδίας καὶ τέκνα: θεοὶ δ' ἀρετὴν ὀπάσειαν
OD.13,46	παντοίην, καὶ μή τι κακὸν μεταδήμιον εἴη."
OD.13,47	ὣς ἔφαθ', οἱ δ' ἄρα πάντες ἐπῄνεον ἠδ' ἐκέλευον
OD.13,48	πεμπέμεναι τὸν ξεῖνον, ἐπεὶ κατὰ μοῖραν ἔειπε.
OD.13,49	καὶ τότε κήρυκα προσέφη μένος Ἀλκινόοιο:
OD.13,50	"ποντόνοε, κρητῆρα κερασσάμενος μέθυ νεῖμον
OD.13,51	πᾶσιν ἀνὰ μέγαρον, ὄφρ' εὐξάμενοι Διὶ πατρὶ
OD.13,52	τὸν ξεῖνον πέμπωμεν ἑὴν ἐς πατρίδα γαῖαν."
OD.13,53	ὣς φάτο, Ποντόνοος δὲ μελίφρονα οἶνον ἐκίρνα,
OD.13,54	νώμησεν δ' ἄρα πᾶσιν ἐπισταδόν: οἱ δὲ θεοῖσιν
OD.13,55	ἔσπεισαν μακάρεσσι, τοὶ οὐρανὸν εὐρὺν ἔχουσιν,
OD.13,56	αὐτόθεν ἐξ ἑδρέων. ἀνὰ δ' ἵστατο δῖος Ὀδυσσεύς,
OD.13,57	Ἀρήτῃ δ' ἐν χερσὶ τίθει δέπας ἀμφικύπελλον
OD.13,58	καί μιν φωνήσας ἔπεα πτερόεντα προσηύδα:
OD.13,59	"χαῖρέ μοι, ὦ βασίλεια, διαμπερές, εἰς ὅ κε γῆρας
OD.13,60	ἔλθῃ καὶ θάνατος, τά τ' ἐπ' ἀνθρώποισι πέλονται.
OD.13,61	αὐτὰρ ἐγὼ νέομαι: σὺ δὲ τέρπεο τῷδ' ἐνὶ οἴκῳ
OD.13,62	παισί τε καὶ λαοῖσι καὶ Ἀλκινόῳ βασιλῆϊ."
OD.13,63	ὣς εἰπὼν ὑπὲρ οὐδὸν ἐβήσετο δῖος Ὀδυσσεύς.
OD.13,64	τῷ δ' ἅμα κήρυκα προΐει μένος Ἀλκινόοιο
OD.13,65	ἡγεῖσθαι ἐπὶ νῆα θοὴν καὶ θῖνα θαλάσσης.
OD.13,66	Ἀρήτη δ' ἄρα οἱ δμῳὰς ἅμ' ἔπεμπε γυναῖκας,
OD.13,67	τὴν μὲν φᾶρος ἔχουσαν ἐϋπλυνὲς ἠδὲ χιτῶνα,
OD.13,68	τὴν δ' ἑτέρην χηλὸν πυκινὴν ἅμ' ὄπασσε κομίζειν:
OD.13,69	ἡ δ' ἄλλη σῖτόν τ' ἔφερεν καὶ οἶνον ἐρυθρόν.
OD.13,70	αὐτὰρ ἐπεί ῥ' ἐπὶ νῆα κατήλυθον ἠδὲ θάλασσαν,
OD.13,71	αἶψα τά γ' ἐν νηῒ γλαφυρῇ πομπῆες ἀγαυοὶ
OD.13,72	δεξάμενοι κατέθεντο, πόσιν καὶ βρῶσιν ἅπασαν:
OD.13,73	κὰδ δ' ἄρ' Ὀδυσσῆϊ στόρεσαν ῥῆγός τε λίνον τε
OD.13,74	νηὸς ἐπ' ἰκριόφιν γλαφυρῆς, ἵνα νήγρετον εὕδοι,
OD.13,75	πρυμνῆς: ἂν δὲ καὶ αὐτὸς ἐβήσετο καὶ κατέλεκτο
OD.13,76	σιγῇ: τοὶ δὲ καθῖζον ἐπὶ κληῖσιν ἕκαστοι
OD.13,77	κόσμῳ, πεῖσμα δ' ἔλυσαν ἀπὸ τρητοῖο λίθοιο.
OD.13,78	εὖθ' οἳ ἀνακλινθέντες ἀνερρίπτουν ἅλα πηδῷ,
OD.13,79	καὶ τῷ νήδυμος ὕπνος ἐπὶ βλεφάροισιν ἔπιπτε,
OD.13,80	νήγρετος ἥδιστος, θανάτῳ ἄγχιστα ἐοικώς.
OD.13,81	ἡ δ', ὥς τ' ἐν πεδίῳ τετράοροι ἄρσενες ἵπποι,
OD.13,82	πάντες ἅμ' ὁρμηθέντες ὑπὸ πληγῇσιν ἱμάσθλης
OD.13,83	ὑψόσ' ἀειρόμενοι ῥίμφα πρήσσουσι κέλευθον,
OD.13,84	ὥς ἄρα τῆς πρύμνη μὲν ἀείρετο, κῦμα δ' ὄπισθεν
OD.13,85	πορφύρεον μέγα θῦε πολυφλοίσβοιο θαλάσσης.
OD.13,86	ἡ δὲ μάλ' ἀσφαλέως θέεν ἔμπεδον: οὐδέ κεν ἴρηξ
OD.13,87	κίρκος ὁμαρτήσειεν, ἐλαφρότατος πετεηνῶν:
OD.13,88	ὣς ἡ ῥίμφα θέουσα θαλάσσης κύματ' ἔταμνεν,
OD.13,89	ἄνδρα φέρουσα θεοῖσ' ἐναλίγκια μήδε' ἔχοντα,
OD.13,90	ὃς πρὶν μὲν μάλα πολλὰ πάθ' ἄλγεα ὃν κατὰ θυμόν,
OD.13,91	ἀνδρῶν τε πτολέμους ἀλεγεινά τε κύματα πείρων:
OD.13,92	δὴ τότε γ' ἀτρέμας εὗδε, λελασμένος ὅσσ' ἐπεπόνθει.
OD.13,93	εὖτ' ἀστὴρ ὑπερέσχε φαάντατος, ὅς τε μάλιστα
OD.13,94	ἔρχεται ἀγγέλλων φάος Ἠοῦς ἠριγενείης,
OD.13,95	τῆμος δὴ νήσῳ προσεπίλνατο ποντοπόρος νηῦς.
OD.13,96	φόρκυνος δέ τίς ἐστι λιμήν, ἁλίοιο γέροντος,
OD.13,97	ἐν δήμῳ Ἰθάκης: δύο δὲ προβλῆτες ἐν αὐτῷ
OD.13,98	ἀκταὶ ἀπορρῶγες, λιμένος πότι πεπτηυῖαι,
OD.13,99	αἵ τ' ἀνέμων σκεπόωσι δυσαήων μέγα κῦμα
OD.13,100	ἔκτοθεν: ἔντοσθεν δέ τ' ἄνευ δεσμοῖο μένουσι
OD.13,101	νῆες ἐΰσσελμοι, ὅτ' ἂν ὅρμου μέτρον ἵκωνται.
OD.13,102	αὐτὰρ ἐπὶ κρατὸς λιμένος τανύφυλλος ἐλαίη,
OD.13,103	ἀγχόθι δ' αὐτῆς ἄντρον ἐπήρατον ἠεροειδές,
OD.13,104	ἱρὸν Νυμφάων, αἳ Νηϊάδες καλέονται.
OD.13,105	ἐν δὲ κρητῆρές τε καὶ ἀμφιφορῆες ἔασι
OD.13,106	λάϊνοι: ἔνθα δ' ἔπειτα τιθαιβώσσουσι μέλισσαι.
OD.13,107	ἐν δ' ἱστοὶ λίθεοι περιμήκεες, ἔνθα τε Νύμφαι
OD.13,108	φάρε' ὑφαίνουσιν ἁλιπόρφυρα, θαῦμα ἰδέσθαι:
OD.13,109	ἐν δ' ὕδατ' ἀενάοντα. δύω δέ τέ οἱ θύραι εἰσίν,
OD.13,110	αἱ μὲν πρὸς βορέαο καταιβαταὶ ἀνθρώποισιν,
OD.13,111	αἱ δ' αὖ πρὸς νότου εἰσὶ θεώτεραι: οὐδέ τι κείνῃ
OD.13,112	ἄνδρες ἐσέρχονται, ἀλλ' ἀθανάτων ὁδός ἐστιν.
OD.13,113	ἔνθ' οἵ γ' εἰσέλασαν, πρὶν εἰδότες. ἡ μὲν ἔπειτα
OD.13,114	ἠπείρῳ ἐπέκελσεν ὅσον τ' ἐπὶ ἥμισυ πάσης,
OD.13,115	σπερχομένη: τοῖον γὰρ ἐπείγετο χέρσ' ἐρετάων.
OD.13,116	οἱ δ' ἐκ νηὸς βάντες ἐϋζύγου ἤπειρόνδε
OD.13,117	πρῶτον Ὀδυσσῆα γλαφυρῆς ἐκ νηὸς ἄειραν
OD.13,118	αὐτῷ σύν τε λίνῳ καὶ ῥήγεϊ σιγαλόεντι,
OD.13,119	κὰδ δ' ἄρ' ἐπὶ ψαμάθῳ ἔθεσαν δεδμημένον ὕπνῳ,
OD.13,120	ἐκ δὲ κτήματ' ἄειραν, ἅ οἱ Φαίηκες ἀγαυοὶ
OD.13,121	ὤπασαν οἴκαδ' ἰόντι διὰ μεγάθυμον Ἀθήνην.
OD.13,122	καὶ τὰ μὲν οὖν παρὰ πυθμέν' ἐλαίης ἁθρόα θῆκαν
OD.13,123	ἐκτὸς ὁδοῦ, μή πώ τις ὁδιτάων ἀνθρώπων,
OD.13,124	πρὶν Ὀδυσῆ' ἐγρέσθαι, ἐπελθὼν δηλήσαιτο:
OD.13,125	αὐτοὶ δ' αὖ οἶκόνδε πάλιν κίον. οὐδ' ἐνοσίχθων
OD.13,126	λήθετ' ἀπειλάων, τὰς ἀντιθέῳ Ὀδυσῆϊ
OD.13,127	πρῶτον ἐπηπείλησε, Διὸς δ' ἐξείρετο βουλήν:
OD.13,128	"ζεῦ πάτερ, οὐκέτ' ἐγώ γε μετ' ἀθανάτοισι θεοῖσι
OD.13,129	τιμήεις ἔσομαι, ὅτε με βροτοὶ οὔ τι τίουσι,
OD.13,130	Φαίηκες, τοί πέρ τε ἐμῆς ἔξ εἰσι γενέθλης.
OD.13,131	καὶ γὰρ νῦν Ὀδυσῆ' ἐφάμην κακὰ πολλὰ παθόντα
OD.13,132	οἴκαδ' ἐλεύσεσθαι: --νόστον δέ οἱ οὔ ποτ' ἀπηύρων
OD.13,133	πάγχυ, ἐπεὶ σὺ πρῶτον ὑπέσχεο καὶ κατένευσας: --
OD.13,134	οἱ δ' εὕδοντ' ἐν νηῒ θοῇ ἐπὶ πόντον ἄγοντες
OD.13,135	κάτθεσαν εἰν Ἰθάκῃ, ἔδοσαν δέ οἱ ἀγλαὰ δῶρα,
OD.13,136	χαλκόν τε χρυσόν τε ἅλις ἐσθῆτά θ' ὑφαντήν,
OD.13,137	πόλλ', ὅσ' ἂν οὐδέ ποτε Τροίης ἐξήρατ' Ὀδυσσεύς,
OD.13,138	εἴ περ ἀπήμων ἦλθε, λαχὼν ἀπὸ ληΐδος αἶσαν."
OD.13,139	τὸν δ' ἀπαμειβόμενος προσέφη νεφεληγερέτα Ζεύς:
OD.13,140	"ὢ πόποι, ἐννοσίγαι' εὐρυσθενές, οἷον ἔειπες.
OD.13,141	οὔ τί σ' ἀτιμάζουσι θεοί: χαλεπὸν δέ κεν εἴη
OD.13,142	πρεσβύτατον καὶ ἄριστον ἀτιμίῃσιν ἰάλλειν.
OD.13,143	ἀνδρῶν δ' εἴ πέρ τίς σε βίῃ καὶ κάρτεϊ εἴκων
OD.13,144	οὔ τι τίει, σοὶ δ' ἐστί καὶ ἐξοπίσω τίσις αἰεί.
OD.13,145	ἕρξον ὅπως ἐθέλεις καί τοι φίλον ἔπλετο θυμῷ."
OD.13,146	τὸν δ' ἠμείβετ' ἔπειτα Ποσειδάων ἐνοσίχθων:
OD.13,147	"αἶψά κ' ἐγὼν ἕρξαιμι, κελαινεφές, ὡς ἀγορεύεις:
OD.13,148	ἀλλὰ σὸν αἰεὶ θυμὸν ὀπίζομαι ἠδ' ἀλεείνω.
OD.13,149	νῦν αὖ Φαιήκων ἐθέλω περικαλλέα νῆα
OD.13,150	ἐκ πομπῆς ἀνιοῦσαν ἐν ἠεροειδέϊ πόντῳ
OD.13,151	ῥαῖσαι, ἵν' ἤδη σχῶνται, ἀπολλήξωσι δὲ πομπῆς
OD.13,152	ἀνθρώπων, μέγα δέ σφιν ὄρος πόλει ἀμφικαλύψαι."
OD.13,153	τὸν δ' ἀπαμειβόμενος προσέφη νεφεληγερέτα Ζεύς:
OD.13,154	"ὦ πέπον, ὣς μὲν ἐμῷ θυμῷ δοκεῖ εἶναι ἄριστα:
OD.13,155	ὁππότε κεν δὴ πάντες ἐλαυνομένην προΐδωνται
OD.13,156	λαοὶ ἀπὸ πτόλιος, θεῖναι λίθον ἐγγύθι γαίης
OD.13,157	νηῒ θοῇ ἴκελον, ἵνα θαυμάζωσιν ἅπαντες
OD.13,158	ἄνθρωποι, μέγα δέ σφιν ὄρος πόλει ἀμφικαλύψαι."
OD.13,159	αὐτὰρ ἐπεὶ τό γ' ἄκουσε Ποσειδάων ἐνοσίχθων,
OD.13,160	βῆ ῥ' ἴμεν ἐς Σχερίην, ὅθι Φαίηκες γεγάασιν.
OD.13,161	ἔνθ' ἔμεν': ἡ δὲ μάλα σχεδὸν ἤλυθε ποντοπόρος νηῦς
OD.13,162	ῥίμφα διωκομένη. τῆς δὲ σχεδὸν ἦλθ' ἐνοσίχθων,
OD.13,163	ὅς μιν λᾶαν ἔθηκε καὶ ἐρρίζωσεν ἔνερθε
OD.13,164	χειρὶ καταπρηνεῖ ἐλάσας: ὁ δὲ νόσφι βεβήκει.
OD.13,165	οἱ δὲ πρὸς ἀλλήλους ἔπεα πτερόεντ' ἀγόρευον
OD.13,166	Φαίηκες δολιχήρετμοι, ναυσικλυτοὶ ἄνδρες.
OD.13,167	ὧδε δέ τις εἴπεσκεν ἰδὼν ἐς πλησίον ἄλλον:
OD.13,168	"ὤ μοι, τίς δὴ νῆα θοὴν ἐπέδησ' ἐνὶ πόντῳ
OD.13,169	οἴκαδ' ἐλαυνομένην; καὶ δὴ προὐφαίνετο πᾶσα."
OD.13,170	ὣς ἄρα τις εἴπεσκε: τὰ δ' οὐκ ἴσαν ὡς ἐτέτυκτο.
OD.13,171	τοῖσιν δ' Ἀλκίνοος ἀγορήσατο καὶ μετέειπεν:
OD.13,172	"ὢ πόποι, ἦ μάλα δή με παλαίφατα θέσφαθ' ἱκάνει
OD.13,173	πατρὸς ἐμοῦ, ὃς ἔφασκε Ποσειδάων' ἀγάσασθαι
OD.13,174	ἡμῖν, οὕνεκα πομποὶ ἀπήμονές εἰμεν ἁπάντων.
OD.13,175	φῆ ποτε Φαιήκων ἀνδρῶν περικαλλέα νῆα
OD.13,176	ἐκ πομπῆς ἀνιοῦσαν ἐν ἠεροειδέϊ πόντῳ
OD.13,177	ῥαισέμεναι, μέγα δ' ἧμιν ὄρος πόλει ἀμφικαλύψειν.
OD.13,178	ὥς ἀγόρευ' ὁ γέρων: τὰ δὲ δὴ νῦν πάντα τελεῖται.
OD.13,179	ἀλλ' ἄγεθ', ὡς ἂν ἐγὼ εἴπω, πειθώμεθα πάντες:
OD.13,180	πομπῆς μὲν παύεσθε βροτῶν, ὅτε κέν τις ἵκηται
OD.13,181	ἡμέτερον προτὶ ἄστυ: Ποσειδάωνι δὲ ταύρους
OD.13,182	δώδεκα κεκριμένους ἱερεύσομεν, αἴ κ' ἐλεήσῃ
OD.13,183	μηδ' ἥμιν περίμηκες ὄρος πόλει ἀμφικαλύψῃ."
OD.13,184	ὣς ἔφαθ', οἱ δ' ἔδδεισαν, ἑτοιμάσσαντο δὲ ταύρους.
OD.13,185	ὣς οἱ μέν ῥ' εὔχοντο Ποσειδάωνι ἄνακτι
OD.13,186	δήμου Φαιήκων ἡγήτορες ἠδὲ μέδοντες,
OD.13,187	ἑσταότες περὶ βωμόν. ὁ δ' ἔγρετο δῖος Ὀδυσσεὺς
OD.13,188	εὕδων ἐν γαίῃ πατρωΐῃ, οὐδέ μιν ἔγνω,
OD.13,189	ἤδη δὴν ἀπεών: περὶ γὰρ θεὸς ἠέρα χεῦε
OD.13,190	Παλλὰς Ἀθηναίη, κούρη Διός, ὄφρα μιν αὐτὸν
OD.13,191	ἄγνωστον τεύξειεν ἕκαστά τε μυθήσαιτο,
OD.13,192	μή μιν πρὶν ἄλοχος γνοίη ἀστοί τε φίλοι τε,
OD.13,193	πρὶν πᾶσαν μνηστῆρας ὑπερβασίην ἀποτεῖσαι.
OD.13,194	τοὔνεκ' ἄρ' ἀλλοειδέα φαινέσκετο πάντα ἄνακτι,
OD.13,195	ἀτραπιτοί τε διηνεκέες λιμένες τε πάνορμοι
OD.13,196	πέτραι τ' ἠλίβατοι καὶ δένδρεα τηλεθάοντα.
OD.13,197	στῆ δ' ἄρ' ἀναΐξας καί ῥ' εἴσιδε πατρίδα γαῖαν,
OD.13,198	ᾤμωξέν τ' ἄρ' ἔπειτα καὶ ὣ πεπλήγετο μηρὼ
OD.13,199	χερσὶ καταπρηνέσσ', ὀλοφυρόμενος δ' ἔπος ηὔδα:
OD.13,200	"ὤ μοι ἐγώ, τέων αὖτε βροτῶν ἐς γαῖαν ἱκάνω;
OD.13,201	ἤ ῥ' οἵ γ' ὑβρισταί τε καὶ ἄγριοι οὐδὲ δίκαιοι,
OD.13,202	ἦε φιλόξεινοι καί σφιν νόος ἐστὶ θεουδής;
OD.13,203	πῇ δὴ χρήματα πολλὰ φέρω τάδε; πῇ δὲ καὶ αὐτὸς
OD.13,204	πλάγξομαι; αἴθ' ὄφελον μεῖναι παρὰ Φαιήκεσσιν
OD.13,205	αὐτοῦ: ἐγὼ δέ κεν ἄλλον ὑπερμενέων βασιλήων
OD.13,206	ἐξικόμην, ὅς κέν μ' ἐφίλει καὶ ἔπεμπε νέεσθαι.
OD.13,207	νῦν δ' οὔτ' ἄρ πῃ θέσθαι ἐπίσταμαι, οὐδὲ μὲν αὐτοῦ
OD.13,208	καλλείψω, μή πώς μοι ἕλωρ ἄλλοισι γένηται.
OD.13,209	ὢ πόποι, οὐκ ἄρα πάντα νοήμονες οὐδὲ δίκαιοι
OD.13,210	ἦσαν Φαιήκων ἡγήτορες ἠδὲ μέδοντες,
OD.13,211	οἵ μ' εἰς ἄλλην γαῖαν ἀπήγαγον: ἦ τέ μ' ἔφαντο
OD.13,212	ἄξειν εἰς Ἰθάκην εὐδείελον, οὐδ' ἐτέλεσσαν.
OD.13,213	Ζεύς σφεας τείσαιτο ἱκετήσιος, ὅς τε καὶ ἄλλους
OD.13,214	ἀνθρώπους ἐφορᾷ καὶ τείνυται, ὅς τις ἁμάρτῃ.
OD.13,215	ἀλλ' ἄγε δὴ τὰ χρήματ' ἀριθμήσω καὶ ἴδωμαι,
OD.13,216	μή τί μοι οἴχωνται κοίλης ἐπὶ νηὸς ἄγοντες."
OD.13,217	ὣς εἰπὼν τρίποδας περικαλλέας ἠδὲ λέβητας
OD.13,218	ἠρίθμει καὶ χρυσὸν ὑφαντά τε εἵματα καλά.
OD.13,219	τῶν μὲν ἄρ' οὔ τι πόθει: ὁ δ' ὀδύρετο πατρίδα γαῖαν
OD.13,220	ἑρπύζων παρὰ θῖνα πολυφλοίσβοιο θαλάσσης,
OD.13,221	πόλλ' ὀλοφυρόμενος. σχεδόθεν δέ οἱ ἦλθεν Ἀθήνη,
OD.13,222	ἀνδρὶ δέμας εἰκυῖα νέῳ, ἐπιβώτορι μήλων,
OD.13,223	παναπάλῳ, οἷοί τε ἀνάκτων παῖδες ἔασι,
OD.13,224	δίπτυχον ἀμφ' ὤμοισιν ἔχουσ' εὐεργέα λώπην:
OD.13,225	ποσσὶ δ' ὑπὸ λιπαροῖσι πέδιλ' ἔχε, χερσὶ δ' ἄκοντα.
OD.13,226	τὴν δ' Ὀδυσεὺς γήθησεν ἰδὼν καὶ ἐναντίος ἦλθε
OD.13,227	καί μιν φωνήσας ἔπεα πτερόεντα προσηύδα:
OD.13,228	"ὦ φίλ', ἐπεί σε πρῶτα κιχάνω τῷδ' ἐνὶ χώρῳ,
OD.13,229	χαῖρέ τε καὶ μή μοί τι κακῷ νόῳ ἀντιβολήσαις,
OD.13,230	ἀλλὰ σάω μὲν ταῦτα, σάω δ' ἐμέ: σοὶ γὰρ ἐγώ γε
OD.13,231	εὔχομαι ὥς τε θεῷ καί σευ φίλα γούναθ' ἱκάνω.
OD.13,232	καί μοι τοῦτ' ἀγόρευσον ἐτήτυμον, ὄφρ' ἐῢ εἰδῶ:
OD.13,233	τίς γῆ, τίς δῆμος, τίνες ἀνέρες ἐγγεγάασιν;
OD.13,234	ἤ πού τις νήσων εὐδείελος, ἦέ τις ἀκτὴ
OD.13,235	κεῖθ' ἁλὶ κεκλιμένη ἐριβώλακος ἠπείροιο;"
OD.13,236	τὸν δ' αὖτε προσέειπε θεὰ γλαυκῶπις Ἀθήνη:
OD.13,237	"νήπιός εἰς, ὦ ξεῖν', ἢ τηλόθεν εἰλήλουθας,
OD.13,238	εἰ δὴ τήνδε τε γαῖαν ἀνείρεαι. οὐδέ τι λίην
OD.13,239	οὕτω νώνυμός ἐστιν: ἴσασι δέ μιν μάλα πολλοί,
OD.13,240	ἠμὲν ὅσοι ναίουσι πρὸς ἠῶ τ' ἠέλιόν τε,
OD.13,241	ἠδ' ὅσσοι μετόπισθε ποτὶ ζόφον ἠερόεντα.
OD.13,242	ἦ τοι μὲν τρηχεῖα καὶ οὐχ ἱππήλατός ἐστιν
OD.13,243	οὐδὲ λίην λυπρή, ἀτὰρ οὐδ' εὐρεῖα τέτυκται.
OD.13,244	ἐν μὲν γάρ οἱ σῖτος ἀθέσφατος, ἐν δέ τε οἶνος
OD.13,245	γίνεται: αἰεὶ δ' ὄμβρος ἔχει τεθαλυῖά τ' ἐέρση.
OD.13,246	αἰγίβοτος δ' ἀγαθὴ καὶ βούβοτος: ἔστι μὲν ὕλη
OD.13,247	παντοίη, ἐν δ' ἀρδμοὶ ἐπηετανοὶ παρέασι.
OD.13,248	τῶ τοι, ξεῖν', Ἰθάκης γε καὶ ἐς Τροίην ὄνομ' ἵκει,
OD.13,249	τήν περ τηλοῦ φασὶν Ἀχαιΐδος ἔμμεναι αἴης."
OD.13,250	ὣς φάτο, γήθησεν δὲ πολύτλας δῖος Ὀδυσσεὺς
OD.13,251	χαίρων ᾗ γαίῃ πατρωΐῃ, ὥς οἱ ἔειπε
OD.13,252	Παλλὰς Ἀθηναίη, κούρη Διὸς αἰγιόχοιο:
OD.13,253	καί μιν φωνήσας ἔπεα πτερόεντα προσηύδα: --
OD.13,254	οὐδ' ὅ γ' ἀληθέα εἶπε, πάλιν δ' ὅ γε λάζετο μῦθον,
OD.13,255	αἰὲν ἐνὶ στήθεσσι νόον πολυκερδέα νωμῶν: --
OD.13,256	"πυνθανόμην Ἰθάκης γε καὶ ἐν Κρήτῃ εὐρείῃ,
OD.13,257	τηλοῦ ὑπὲρ πόντου: νῦν δ' εἰλήλουθα καὶ αὐτὸς
OD.13,258	χρήμασι σὺν τοίσδεσσι: λιπὼν δ' ἔτι παισὶ τοσαῦτα
OD.13,259	φεύγω, ἐπεὶ φίλον υἷα κατέκτανον Ἰδομενῆος,
OD.13,260	Ὀρσίλοχον πόδας ὠκύν, ὃς ἐν Κρήτῃ εὐρείῃ
OD.13,261	ἀνέρας ἀλφηστὰς νίκα ταχέεσσι πόδεσσιν,
OD.13,262	οὕνεκά με στερέσαι τῆς ληΐδος ἤθελε πάσης
OD.13,263	Τρωϊάδος, τῆς εἵνεκ' ἐγὼ πάθον ἄλγεα θυμῷ,
OD.13,264	ἀνδρῶν τε πτολέμους ἀλεγεινά τε κύματα πείρων,
OD.13,265	οὕνεκ' ἄρ' οὐχ ᾧ πατρὶ χαριζόμενος θεράπευον
OD.13,266	δήμῳ ἔνι Τρώων, ἀλλ' ἄλλων ἦρχον ἑταίρων.
OD.13,267	τὸν μὲν ἐγὼ κατιόντα βάλον χαλκήρεϊ δουρὶ
OD.13,268	ἀγρόθεν, ἐγγὺς ὁδοῖο λοχησάμενος σὺν ἑταίρῳ:
OD.13,269	νὺξ δὲ μάλα δνοφερὴ κάτεχ' οὐρανόν, οὐδέ τις ἥμεας
OD.13,270	ἀνθρώπων ἐνόησε, λάθον δέ ἑ θυμὸν ἀπούρας.
OD.13,271	αὐτὰρ ἐπεὶ δὴ τόν γε κατέκτανον ὀξέϊ χαλκῷ,
OD.13,272	αὐτίκ' ἐγὼν ἐπὶ νῆα κιὼν Φοίνικας ἀγαυοὺς
OD.13,273	ἐλλισάμην καί σφιν μενοεικέα ληΐδα δῶκα:
OD.13,274	τούς μ' ἐκέλευσα Πύλονδε καταστῆσαι καὶ ἐφέσσαι
OD.13,275	ἢ εἰς Ἤλιδα δῖαν, ὅθι κρατέουσιν Ἐπειοί.
OD.13,276	ἀλλ' ἦ τοί σφεας κεῖθεν ἀπώσατο ἲς ἀνέμοιο
OD.13,277	πόλλ' ἀεκαζομένους, οὐδ' ἤθελον ἐξαπατῆσαι.
OD.13,278	κεῖθεν δὲ πλαγχθέντες ἱκάνομεν ἐνθάδε νυκτός.
OD.13,279	σπουδῇ δ' ἐς λιμένα προερέσσαμεν, οὐδέ τις ἥμιν
OD.13,280	δόρπου μνῆστις ἔην μάλα περ χατέουσιν ἑλέσθαι,
OD.13,281	ἀλλ' αὔτως ἀποβάντες ἐκείμεθα νηὸς ἅπαντες.
OD.13,282	ἔνθ' ἐμὲ μὲν γλυκὺς ὕπνος ἐπέλλαβε κεκμηῶτα,
OD.13,283	οἱ δὲ χρήματ' ἐμὰ γλαφυρῆς ἐκ νηὸς ἑλόντες
OD.13,284	κάτθεσαν, ἔνθα περ αὐτὸς ἐπὶ ψαμάθοισιν ἐκείμην.
OD.13,285	οἱ δ' ἐς Σιδονίην εὖ ναιομένην ἀναβάντες
OD.13,286	ᾤχοντ': αὐτὰρ ἐγὼ λιπόμην ἀκαχήμενος ἦτορ."
OD.13,287	ὣς φάτο, μείδησεν δὲ θεὰ γλαυκῶπις Ἀθήνη,
OD.13,288	χειρί τέ μιν κατέρεξε: δέμας δ' ἤϊκτο γυναικὶ
OD.13,289	καλῇ τε μεγάλῃ τε καὶ ἀγλαὰ ἔργα ἰδυίῃ:
OD.13,290	καί μιν φωνήσασ' ἔπεα πτερόεντα προσηύδα:
OD.13,291	"κερδαλέος κ' εἴη καὶ ἐπίκλοπος, ὅς σε παρέλθοι
OD.13,292	ἐν πάντεσσι δόλοισι, καὶ εἰ θεὸς ἀντιάσειε.
OD.13,293	σχέτλιε, ποικιλομῆτα, δόλων ἄατ', οὐκ ἄρ' ἔμελλες,
OD.13,294	οὐδ' ἐν σῇ περ ἐὼν γαίῃ, λήξειν ἀπατάων
OD.13,295	μύθων τε κλοπίων, οἵ τοι πεδόθεν φίλοι εἰσίν.
OD.13,296	ἀλλ' ἄγε μηκέτι ταῦτα λεγώμεθα, εἰδότες ἄμφω
OD.13,297	κέρδε', ἐπεὶ σὺ μέν ἐσσι βροτῶν ὄχ' ἄριστος ἁπάντων
OD.13,298	βουλῇ καὶ μύθοισιν, ἐγὼ δ' ἐν πᾶσι θεοῖσι
OD.13,299	μήτι τε κλέομαι καὶ κέρδεσιν: οὐδὲ σύ γ' ἔγνως
OD.13,300	Παλλάδ' Ἀθηναίην, κούρην Διός, ἥ τέ τοι αἰεὶ
OD.13,301	ἐν πάντεσσι πόνοισι παρίσταμαι ἠδὲ φυλάσσω,
OD.13,302	καὶ δέ σε Φαιήκεσσι φίλον πάντεσσιν ἔθηκα.
OD.13,303	νῦν αὖ δεῦρ' ἱκόμην, ἵνα τοι σὺν μῆτιν ὑφήνω
OD.13,304	χρήματά τε κρύψω, ὅσα τοι Φαίηκες ἀγαυοὶ
OD.13,305	ὤπασαν οἴκαδ' ἰόντι ἐμῇ βουλῇ τε νόῳ τε,
OD.13,306	εἴπω θ' ὅσσα τοι αἶσα δόμοισ' ἔνι ποιητοῖσι
OD.13,307	κήδε' ἀνασχέσθαι: σὺ δὲ τετλάμεναι καὶ ἀνάγκῃ,
OD.13,308	μηδέ τῳ ἐκφάσθαι μήτ' ἀνδρῶν μήτε γυναικῶν,
OD.13,309	πάντων, οὕνεκ' ἄρ' ἦλθες ἀλώμενος, ἀλλὰ σιωπῇ
OD.13,310	πάσχειν ἄλγεα πολλά, βίας ὑποδέγμενος ἀνδρῶν."
OD.13,311	τὴν δ' ἀπαμειβόμενος προσέφη πολύμητις Ὀδυσσεύς:
OD.13,312	"ἀργαλέον σε, θεά, γνῶναι βροτῷ ἀντιάσαντι
OD.13,313	καὶ μάλ' ἐπισταμένῳ: σὲ γὰρ αὐτὴν παντὶ ἐΐσκεις.
OD.13,314	τοῦτο δ' ἐγὼν εὖ οἶδ', ὅτι μοι πάρος ἠπίη ἦσθα,
OD.13,315	εἷος ἐνὶ Τροίῃ πολεμίζομεν υἷες Ἀχαιῶν:
OD.13,316	αὐτὰρ ἐπεὶ Πριάμοιο πόλιν διεπέρσαμεν αἰπήν,
OD.13,317	βῆμεν δ' ἐν νήεσσι, θεὸς δ' ἐκέδασσεν Ἀχαιούς,
OD.13,318	οὔ σ' ἔτ' ἔπειτα ἴδον, κούρη Διός, οὐδ' ἐνόησα
OD.13,319	νηὸς ἐμῆς ἐπιβᾶσαν, ὅπως τί μοι ἄλγος ἀλάλκοις.
OD.13,320	ἀλλ' αἰεὶ φρεσὶν ᾗσιν ἔχων δεδαϊγμένον ἦτορ
OD.13,321	ἠλώμην, εἷός με θεοὶ κακότητος ἔλυσαν:
OD.13,322	πρίν γ' ὅτε Φαιήκων ἀνδρῶν ἐν πίονι δήμῳ
OD.13,323	θάρσυνάς τ' ἐπέεσσι καὶ ἐς πόλιν ἤγαγες αὐτή.
OD.13,324	νῦν δέ σε πρὸς πατρὸς γουνάζομαι: --οὐ γὰρ ὀΐω
OD.13,325	ἥκειν εἰς Ἰθάκην εὐδείελον, ἀλλά τιν' ἄλλην
OD.13,326	γαῖαν ἀναστρέφομαι: σὲ δὲ κερτομέουσαν ὀΐω
OD.13,327	ταῦτ' ἀγορευέμεναι, ἵν' ἐμὰς φρένας ἠπεροπεύῃς: --
OD.13,328	εἰπέ μοι εἰ ἐτεόν γε φίλην ἐς πατρίδ' ἱκάνω."
OD.13,329	τὸν δ' ἠμείβετ' ἔπειτα θεὰ γλαυκῶπις Ἀθήνη:
OD.13,330	"αἰεί τοι τοιοῦτον ἐνὶ στήθεσσι νόημα:
OD.13,331	τῶ σε καὶ οὐ δύναμαι προλιπεῖν δύστηνον ἐόντα,
OD.13,332	οὕνεκ' ἐπητής ἐσσι καὶ ἀγχίνοος καὶ ἐχέφρων.
OD.13,333	ἀσπασίως γάρ κ' ἄλλος ἀνὴρ ἀλαλήμενος ἐλθὼν
OD.13,334	ἵετ' ἐνὶ μεγάροισ' ἰδέειν παῖδάς τ' ἄλοχόν τε:
OD.13,335	σοὶ δ' οὔ πω φίλον ἐστὶ δαήμεναι οὐδὲ πυθέσθαι,
OD.13,336	πρίν γ' ἔτι σῆς ἀλόχου πειρήσεαι, ἥ τέ τοι αὔτως
OD.13,337	ἧσται ἐνὶ μεγάροισιν, ὀϊζυραὶ δέ οἱ αἰεὶ
OD.13,338	φθίνουσιν νύκτες τε καὶ ἤματα δάκρυ χεούσῃ.
OD.13,339	αὐτὰρ ἐγὼ τὸ μὲν οὔ ποτ' ἀπίστεον, ἀλλ' ἐνὶ θυμῷ
OD.13,340	ᾔδε', ὃ νοστήσεις ὀλέσας ἄπο πάντας ἑταίρους:
OD.13,341	ἀλλά τοι οὐκ ἐθέλησα Ποσειδάωνι μάχεσθαι
OD.13,342	πατροκασιγνήτῳ, ὅς τοι κότον ἔνθετο θυμῷ,
OD.13,343	χωόμενος ὅτι οἱ υἱὸν φίλον ἐξαλάωσας.
OD.13,344	ἀλλ' ἄγε τοι δείξω Ἰθάκης ἕδος, ὄφρα πεποίθῃς:
OD.13,345	Φόρκυνος μὲν ὅδ' ἐστὶ λιμήν, ἁλίοιο γέροντος,
OD.13,346	ἥδε δ' ἐπὶ κρατὸς λιμένος τανύφυλλος ἐλαίη:
OD.13,347	„ἀγχόθι δ' αὐτῆς ἄντρον ἐπήρατον ἠεροειδές,
OD.13,348	ἱρὸν Νυμφάων, αἳ Νηϊάδες καλέονται:“
OD.13,349	τοῦτο δέ τοι σπέος εὐρὺ κατηρεφές, ἔνθα σὺ πολλὰς
OD.13,350	ἕρδεσκες Νύμφῃσι τεληέσσας ἑκατόμβας:
OD.13,351	τοῦτο δὲ Νήριτόν ἐστιν ὄρος καταειμένον ὕλῃ."
OD.13,352	ὣς εἰποῦσα θεὰ σκέδασ' ἠέρα, εἴσατο δὲ χθών:
OD.13,353	γήθησέν τ' ἄρ' ἔπειτα πολύτλας δῖος Οδυσσεὺς
OD.13,354	χαίρων ᾗ γαίῃ, κύσε δὲ ζείδωρον ἄρουραν.
OD.13,355	αὐτίκα δὲ Νύμφῃσ' ἠρήσατο χεῖρας ἀνασχών:
OD.13,356	"νύμφαι Νηϊάδες, κοῦραι Διός, οὔ ποτ' ἐγώ γε
OD.13,357	ὄψεσθ' ὔμμ' ἐφάμην: νῦν δ' εὐχωλῇσ' ἀγανῇσι
OD.13,358	χαίρετ': ἀτὰρ καὶ δῶρα διδώσομεν, ὡς τὸ πάρος περ,
OD.13,359	αἴ κεν ἐᾷ πρόφρων με Διὸς θυγάτηρ ἀγελείη
OD.13,360	αὐτόν τε ζώειν καί μοι φίλον υἱὸν ἀέξῃ."
OD.13,361	τὸν δ' αὖτε προσέειπε θεὰ γλαυκῶπις Ἀθήνη
OD.13,362	"θάρσει, μή τοι ταῦτα μετὰ φρεσὶ σῇσι μελόντων:
OD.13,363	ἀλλὰ χρήματα μὲν μυχῷ ἄντρου θεσπεσίοιο
OD.13,364	θείομεν αὐτίκα νῦν, ἵνα περ τάδε τοι σόα μίμνῃ:
OD.13,365	αὐτοὶ δὲ φραζώμεθ', ὅπως ὄχ' ἄριστα γένηται."
OD.13,366	ὣς εἰποῦσα θεὰ δῦνε σπέος ἠεροειδές,
OD.13,367	μαιομένη κευθμῶνας ἀνὰ σπέος: αὐτὰρ Ὀδυσσεὺς
OD.13,368	ἄσσον πάντ' ἐφόρει, χρυσὸν καὶ ἀτειρέα χαλκὸν
OD.13,369	εἵματά τ' εὐποίητα, τά οἱ Φαίηκες ἔδωκαν.
OD.13,370	καὶ τὰ μὲν εὖ κατέθηκε, λίθον δ' ἐπέθηκε θύρῃσι
OD.13,371	Παλλὰς Ἀθηναίη, κούρη Διὸς αἰγιόχοιο.
OD.13,372	τὼ δὲ καθεζομένω ἱερῆς παρὰ πυθμέν' ἐλαίης
OD.13,373	φραζέσθην μνηστῆρσιν ὑπερφιάλοισιν ὄλεθρον.
OD.13,374	τοῖσι δὲ μύθων ἦρχε θεὰ γλαυκῶπις Ἀθήνη:
OD.13,375	"διογενὲς Λαερτιάδη, πολυμήχαν' Ὀδυσσεῦ,
OD.13,376	φράζευ ὅπως μνηστῆρσιν ἀναιδέσι χεῖρας ἐφήσεις,
OD.13,377	οἳ δή τοι τρίετες μέγαρον κάτα κοιρανέουσι,
OD.13,378	μνώμενοι ἀντιθέην ἄλοχον καὶ ἕδνα διδόντες:
OD.13,379	ἡ δὲ σὸν αἰεὶ νόστον ὀδυρομένη κατὰ θυμὸν
OD.13,380	πάντας μέν ῥ' ἔλπει καὶ ὑπίσχεται ἀνδρὶ ἑκάστῳ,
OD.13,381	ἀγγελίας προϊεῖσα, νόος δέ οἱ ἄλλα μενοινᾷ."
OD.13,382	τὴν δ' ἀπαμειβόμενος προσέφη πολύμητις Ὀδυσσεύς:
OD.13,383	"ὢ πόποι, ἦ μάλα δὴ Ἀγαμέμνονος Ἀτρεΐδαο
OD.13,384	φθείσεσθαι κακὸν οἶτον ἐνὶ μεγάροισιν ἔμελλον,
OD.13,385	εἰ μή μοι σὺ ἕκαστα, θεά, κατὰ μοῖραν ἔειπες.
OD.13,386	ἀλλ' ἄγε μῆτιν ὕφηνον, ὅπως ἀποτείσομαι αὐτούς:
OD.13,387	πὰρ δέ μοι αὐτὴ στῆθι μένος πολυθαρσὲς ἐνεῖσα,
OD.13,388	οἷον ὅτε Τροίης λύομεν λιπαρὰ κρήδεμνα.
OD.13,389	αἴ κέ μοι ὣς μεμαυῖα παρασταίης, γλαυκῶπι,
OD.13,390	καί κε τριηκοσίοισιν ἐγὼν ἄνδρεσσι μαχοίμην
OD.13,391	σὺν σοί, πότνα θεά, ὅτε μοι πρόφρασσ' ἐπαρήγοις."
OD.13,392	τὸν δ' ἠμείβετ' ἔπειτα θεὰ γλαυκῶπις Ἀθήνη:
OD.13,393	"καὶ λίην τοι ἐγώ γε παρέσσομαι, οὐδέ με λήσεις,
OD.13,394	ὁππότε κεν δὴ ταῦτα πενώμεθα: καί τιν' ὀΐω
OD.13,395	αἵματί τ' ἐγκεφάλῳ τε παλαξέμεν ἄσπετον οὖδας
OD.13,396	„ἀνδρῶν μνηστήρων, οἵ τοι βίοτον κατέδουσιν.“
OD.13,397	ἀλλ' ἄγε σ' ἄγνωστον τεύξω πάντεσσι βροτοῖσι:
OD.13,398	κάρψω μὲν χρόα καλὸν ἐνὶ γναμπτοῖσι μέλεσσι,
OD.13,399	ξανθὰς δ' ἐκ κεφαλῆς ὀλέσω τρίχας, ἀμφὶ δὲ λαῖφος
OD.13,400	ἕσσω, ὅ κεν στυγέῃσιν ἰδὼν ἄνθρωπος ἔχοντα,
OD.13,401	κνυζώσω δέ τοι ὄσσε πάρος περικαλλέ' ἐόντε,
OD.13,402	ὡς ἂν ἀεικέλιος πᾶσι μνηστῆρσι φανήῃς
OD.13,403	σῇ τ' ἀλόχῳ καὶ παιδί, τὸν ἐν μεγάροισιν ἔλειπες.
OD.13,404	αὐτὸς δὲ πρώτιστα συβώτην εἰσαφικέσθαι,
OD.13,405	ὅς τοι ὑῶν ἐπίουρος, ὁμῶς δέ τοι ἤπια οἶδε,
OD.13,406	παῖδά τε σὸν φιλέει καὶ ἐχέφρονα Πηνελόπειαν.
OD.13,407	δήεις τόν γε σύεσσι παρήμενον: αἱ δὲ νέμονται
OD.13,408	πὰρ Κόρακος πέτρῃ ἐπί τε κρήνῃ Ἀρεθούσῃ,
OD.13,409	ἔσθουσαι βάλανον μενοεικέα καὶ μέλαν ὕδωρ
OD.13,410	πίνουσαι, τά θ' ὕεσσι τρέφει τεθαλυῖαν ἀλοιφήν.
OD.13,411	ἔνθα μένειν καὶ πάντα παρήμενος ἐξερέεσθαι,
OD.13,412	ὄφρ' ἂν ἐγὼν ἔλθω Σπάρτην ἐς καλλιγύναικα
OD.13,413	Τηλέμαχον καλέουσα, τεὸν φίλον υἱόν, Ὀδυσσεῦ:
OD.13,414	ὅς τοι ἐς εὐρύχορον Λακεδαίμονα πὰρ Μενέλαον
OD.13,415	ᾤχετο πευσόμενος μετὰ σὸν κλέος, εἴ που ἔτ' εἴης."
OD.13,416	τὴν δ' ἀπαμειβόμενος προσέφη πολύμητις Ὀδυσσεύς:
OD.13,417	"τίπτε τ' ἄρ' οὔ οἱ ἔειπες, ἐνὶ φρεσὶ πάντα ἰδυῖα;
OD.13,418	ἦ ἵνα που καὶ κεῖνος ἀλώμενος ἄλγεα πάσχῃ
OD.13,419	πόντον ἐπ' ἀτρύγετον, βίοτον δέ οἱ ἄλλοι ἔδωσι;"
OD.13,420	τὸν δ' ἠμείβετ' ἔπειτα θεὰ γλαυκῶπις Ἀθήνη:
OD.13,421	"μὴ δή τοι κεῖνός γε λίην ἐνθύμιος ἔστω.
OD.13,422	αὐτή μιν πόμπευον, ἵνα κλέος ἐσθλὸν ἄροιτο
OD.13,423	κεῖσ' ἐλθών: ἀτὰρ οὔ τιν' ἔχει πόνον, ἀλλὰ ἕκηλος
OD.13,424	ἧσται ἐν Ἀτρεΐδαο δόμοις, παρὰ δ' ἄσπετα κεῖται.
OD.13,425	ἦ μέν μιν λοχόωσι νέοι σὺν νηῒ μελαίνῃ,
OD.13,426	ἱέμενοι κτεῖναι, πρὶν πατρίδα γαῖαν ἱκέσθαι:
OD.13,427	ἀλλὰ τά γ' οὐκ ὀΐω: πρὶν καί τινα γαῖα καθέξει
OD.13,428	ἀνδρῶν μνηστήρων, οἵ τοι βίοτον κατέδουσιν."
OD.13,429	ὣς ἄρα μιν φαμένη ῥάβδῳ ἐπεμάσσατ' Ἀθήνη.
OD.13,430	κάρψε μέν οἱ χρόα καλὸν ἐνὶ γναμπτοῖσι μέλεσσι,
OD.13,431	ξανθὰς δ' ἐκ κεφαλῆς ὄλεσε τρίχας, ἀμφὶ δὲ δέρμα
OD.13,432	πάντεσσιν μελέεσσι παλαιοῦ θῆκε γέροντος,
OD.13,433	κνύζωσεν δέ οἱ ὄσσε πάρος περικαλλέ' ἐόντε:
OD.13,434	ἀμφὶ δέ μιν ῥάκος ἄλλο κακὸν βάλεν ἠδὲ χιτῶνα,
OD.13,435	ῥωγαλέα ῥυπόωντα, κακῷ μεμορυγμένα καπνῷ:
OD.13,436	ἀμφὶ δέ μιν μέγα δέρμα ταχείης ἕσσ' ἐλάφοιο,
OD.13,437	ψιλόν: δῶκε δέ οἱ σκῆπτρον καὶ ἀεικέα πήρην,
OD.13,438	πυκνὰ ῥωγαλέην: ἐν δὲ στρόφος ἦεν ἀορτήρ.
OD.13,439	τώ γ' ὣς βουλεύσαντε διέτμαγεν: ἡ μὲν ἔπειτα
OD.13,440	ἐς Λακεδαίμονα δῖαν ἔβη μετὰ παῖδ' Ὀδυσῆος.
OD.14,1	Αὐτὰρ ὁ ἐκ λιμένος προσέβη τρηχεῖαν ἀταρπὸν
OD.14,2	χῶρον ἀν' ὑλήεντα δι' ἄκριας, ᾗ οἱ Ἀθήνη
OD.14,3	πέφραδε δῖον ὑφορβόν, ὅ οἱ βιότοιο μάλιστα
OD.14,4	κήδετο οἰκήων, οὓς κτήσατο δῖος Ὀδυσσεύς.
OD.14,5	τὸν δ' ἄρ' ἐνὶ προδόμῳ εὗρ' ἥμενον, ἔνθα οἱ αὐλὴ
OD.14,6	ὑψηλὴ δέδμητο, περισκέπτῳ ἐνὶ χώρῳ,
OD.14,7	καλή τε μεγάλη τε, περίδρομος: ἥν ῥα συβώτης
OD.14,8	αὐτὸς δείμαθ' ὕεσσιν ἀποιχομένοιο ἄνακτος,
OD.14,9	νόσφιν δεσποίνης καὶ Λαέρταο γέροντος,
OD.14,10	ῥυτοῖσιν λάεσσι καὶ ἐθρίγκωσεν ἀχέρδῳ.
OD.14,11	σταυροὺς δ' ἐκτὸς ἔλασσε διαμπερὲς ἔνθα καὶ ἔνθα
OD.14,12	πυκνοὺς καὶ θαμέας, τὸ μέλαν δρυὸς ἀμφικεάσσας.
OD.14,13	ἔντοσθεν δ' αὐλῆς συφεοὺς δυοκαίδεκα ποίει
OD.14,14	πλησίον ἀλλήλων, εὐνὰς συσίν: ἐν δὲ ἑκάστῳ
OD.14,15	πεντήκοντα σύες χαμαιευνάδες ἐρχατόωντο,
OD.14,16	θήλειαι τοκάδες: τοὶ δ' ἄρσενες ἐκτὸς ἴαυον,
OD.14,17	πολλὸν παυρότεροι: τοὺς γὰρ μινύθεσκον ἔδοντες
OD.14,18	ἀντίθεοι μνηστῆρες, ἐπεὶ προΐαλλε συβώτης
OD.14,19	αἰεὶ ζατρεφέων σιάλων τὸν ἄριστον ἁπάντων:
OD.14,20	οἱ δὲ τριηκόσιοί τε καὶ ἑξήκοντα πέλοντο.
OD.14,21	πὰρ δὲ κύνες θήρεσσιν ἐοικότες αἰὲν ἴαυον
OD.14,22	τέσσαρες, οὓς ἔθρεψε συβώτης, ὄρχαμος ἀνδρῶν.
OD.14,23	αὐτὸς δ' ἀμφὶ πόδεσσιν ἑοῖς ἀράρισκε πέδιλα,
OD.14,24	τάμνων δέρμα βόειον ἐϋχροές: οἱ δὲ δὴ ἄλλοι
OD.14,25	ᾤχοντ' ἄλλυδις ἄλλος ἅμ' ἀγρομένοισι σύεσσιν,
OD.14,26	οἱ τρεῖς: τὸν δὲ τέταρτον ἀποπροέηκε πόλινδε
OD.14,27	σῦν ἀγέμεν μνηστῆρσιν ὑπερφιάλοισιν ἀνάγκῃ,
OD.14,28	ὄφρ' ἱερεύσαντες κρειῶν κορεσαίατο θυμόν.
OD.14,29	ἐξαπίνης δ' Ὀδυσῆα ἴδον κύνες ὑλακόμωροι.
OD.14,30	οἱ μὲν κεκλήγοντες ἐπέδραμον: αὐτὰρ Ὀδυσσεὺς
OD.14,31	ἕζετο κερδοσύνῃ, σκῆπτρον δέ οἱ ἔκπεσε χειρός.
OD.14,32	ἔνθα κεν ᾧ πὰρ σταθμῷ ἀεικέλιον πάθεν ἄλγος:
OD.14,33	ἀλλὰ συβώτης ὦκα ποσὶ κραιπνοῖσι μετασπὼν
OD.14,34	ἔσσυτ' ἀνὰ πρόθυρον, σκῦτος δέ οἱ ἔκπεσε χειρός.
OD.14,35	τοὺς μὲν ὁμοκλήσας σεῦεν κύνας ἄλλυδις ἄλλον
OD.14,36	πυκνῇσιν λιθάδεσσιν, ὁ δὲ προσέειπεν ἄνακτα:
OD.14,37	"ὦ γέρον, ἦ ὀλίγου σε κύνες διεδηλήσαντο
OD.14,38	ἐξαπίνης, καί κέν μοι ἐλεγχείην κατέχευας.
OD.14,39	καὶ δέ μοι ἄλλα θεοὶ δόσαν ἄλγεά τε στοναχάς τε:
OD.14,40	ἀντιθέου γὰρ ἄνακτος ὀδυρόμενος καὶ ἀχεύων
OD.14,41	ἧμαι, ἄλλοισιν δὲ σύας σιάλους ἀτιτάλλω
OD.14,42	ἔδμεναι: αὐτὰρ κεῖνος ἐελδόμενός που ἐδωδῆς
OD.14,43	πλάζετ' ἐπ' ἀλλοθρόων ἀνδρῶν δῆμόν τε πόλιν τε,
OD.14,44	εἴ που ἔτι ζώει καὶ ὁρᾷ φάος ἠελίοιο.
OD.14,45	ἀλλ' ἕπεο, κλισίηνδ' ἴομεν, γέρον, ὄφρα καὶ αὐτός,
OD.14,46	σίτου καὶ οἴνοιο κορεσσάμενος κατὰ θυμόν,
OD.14,47	εἴπῃς, ὁππόθεν ἐσσὶ καὶ ὁππόσα κήδε' ἀνέτλης."
OD.14,48	ὣς εἰπὼν κλισίηνδ' ἡγήσατο δῖος ὑφορβός,
OD.14,49	εἷσεν δ' εἰσαγαγών, ῥῶπας δ' ὑπέχευε δασείας,
OD.14,50	ἐστόρεσεν δ' ἐπὶ δέρμα ἰονθάδος ἀγρίου αἰγός,
OD.14,51	αὐτοῦ ἐνεύναιον, μέγα καὶ δασύ. χαῖρε δ' Ὀδυσσεύς,
OD.14,52	ὅττι μιν ὣς ὑπέδεκτο, ἔπος τ' ἔφατ' ἔκ τ' ὀνόμαζε:
OD.14,53	"ζεύς τοι δοίη, ξεῖνε, καὶ ἀθάνατοι θεοὶ ἄλλοι,
OD.14,54	ὅττι μάλιστ' ἐθέλεις, ὅτι με πρόφρων ὑπέδεξο."
OD.14,55	τὸν δ' ἀπαμειβόμενος προσέφης, Εὔμαιε συβῶτα:
OD.14,56	"ξεῖν', οὔ μοι θέμις ἔστ', οὐδ' εἰ κακίων σέθεν ἔλθοι,
OD.14,57	ξεῖνον ἀτιμῆσαι: πρὸς γὰρ Διός εἰσιν ἅπαντες
OD.14,58	ξεῖνοί τε πτωχοί τε. δόσις δ' ὀλίγη τε φίλη τε
OD.14,59	γίνεται ἡμετέρη: ἡ γὰρ δμώων δίκη ἐστίν,
OD.14,60	αἰεὶ δειδιότων, ὅτ' ἐπικρατέωσιν ἄνακτες
OD.14,61	οἱ νέοι. ἦ γὰρ τοῦ γε θεοὶ κατὰ νόστον ἔδησαν,
OD.14,62	ὅς κεν ἔμ' ἐνδυκέως ἐφίλει καὶ κτῆσιν ὄπασσεν,
OD.14,63	οἷά τε ᾧ οἰκῆϊ ἄναξ εὔθυμος ἔδωκεν,
OD.14,64	οἶκόν τε κλῆρόν τε πολυμνήστην τε γυναῖκα,
OD.14,65	ὅς οἱ πολλὰ κάμῃσι, θεὸς δ' ἐπὶ ἔργον ἀέξῃ,
OD.14,66	ὡς καὶ ἐμοὶ τόδε ἔργον ἀέξεται, ᾧ ἐπιμίμνω.
OD.14,67	τῶ κέ με πόλλ' ὤνησεν ἄναξ, εἰ αὐτόθ' ἐγήρα:
OD.14,68	ἀλλ' ὄλεθ'. ὡς ὤφελλ' Ἑλένης ἀπὸ φῦλον ὀλέσθαι
OD.14,69	πρόχνυ, ἐπεὶ πολλῶν ἀνδρῶν ὑπὸ γούνατ' ἔλυσε:
OD.14,70	καὶ γὰρ κεῖνος ἔβη Ἀγαμέμνονος εἵνεκα τιμῆς
OD.14,71	Ἴλιον εἰς εὔπωλον, ἵνα Τρώεσσι μάχοιτο."
OD.14,72	ὣς εἰπὼν ζωστῆρι θοῶς συνέεργε χιτῶνα,
OD.14,73	βῆ δ' ἴμεν ἐς συφεούς, ὅθι ἔθνεα ἔρχατο χοίρων.
OD.14,74	ἔνθεν ἑλὼν δύ' ἔνεικε καὶ ἀμφοτέρους ἱέρευσεν,
OD.14,75	εὗσέ τε μίστυλλέν τε καὶ ἀμφ' ὀβελοῖσιν ἔπειρεν.
OD.14,76	ὀπτήσας δ' ἄρα πάντα φέρων παρέθηκ' Ὀδυσῆϊ
OD.14,77	θέρμ' αὐτοῖσ' ὀβελοῖσιν, ὁ δ' ἄλφιτα λευκὰ πάλυνεν.
OD.14,78	ἐν δ' ἄρα κισσυβίῳ κίρνη μελιηδέα οἶνον,
OD.14,79	αὐτὸς δ' ἀντίον ἷζεν, ἐποτρύνων δὲ προσηύδα:
OD.14,80	"ἔσθιε νῦν, ὦ ξεῖνε, τά τε δμώεσσι πάρεστι,
OD.14,81	χοίρε': ἀτὰρ σιάλους γε σύας μνηστῆρες ἔδουσιν,
OD.14,82	οὐκ ὄπιδα φρονέοντες ἐνὶ φρεσὶν οὐδ' ἐλεητύν.
OD.14,83	οὐ μὲν σχέτλια ἔργα θεοὶ μάκαρες φιλέουσιν,
OD.14,84	ἀλλὰ δίκην τίουσι καὶ αἴσιμα ἔργ' ἀνθρώπων.
OD.14,85	καὶ μὲν δυσμενέες καὶ ἀνάρσιοι, οἵ τ' ἐπὶ γαίης
OD.14,86	ἀλλοτρίης βῶσιν καί σφιν Ζεὺς ληΐδα δώῃ,
OD.14,87	πλησάμενοι δέ τε νῆας ἔβαν οἶκόνδε νέεσθαι, --
OD.14,88	καὶ μὲν τοῖσ' ὄπιδος κρατερὸν δέος ἐν φρεσὶ πίπτει:
OD.14,89	οἵδε δέ τοι ἴσασι, θεοῦ δέ τιν' ἔκλυον αὐδήν,
OD.14,90	κείνου λυγρὸν ὄλεθρον, ὅ τ' οὐκ ἐθέλουσι δικαίως
OD.14,91	μνᾶσθαι οὐδὲ νέεσθαι ἐπὶ σφέτερ', ἀλλὰ ἕκηλοι
OD.14,92	κτήματα δαρδάπτουσιν ὑπέρβιον, οὐδ' ἔπι φειδώ.
OD.14,93	ὅσσαι γὰρ νύκτες τε καὶ ἡμέραι ἐκ Διός εἰσιν,
OD.14,94	οὔ ποθ' ἓν ἱρεύουσ' ἱερήϊον οὐδὲ δύ' οἶα:
OD.14,95	οἶνον δὲ φθινύθουσιν ὑπέρβιον ἐξαφύοντες.
OD.14,96	ἦ γάρ οἱ ζωή γ' ἦν ἄσπετος: οὔ τινι τόσση
OD.14,97	ἀνδρῶν ἡρώων, οὔτ' ἠπείροιο μελαίνης
OD.14,98	οὔτ' αὐτῆς Ἰθάκης: οὐδὲ ξυνεείκοσι φωτῶν
OD.14,99	ἔστ' ἄφενος τοσσοῦτον: ἐγὼ δέ κέ τοι καταλέξω.
OD.14,100	δώδεκ' ἐν ἠπείρῳ ἀγέλαι: τόσα πώεα οἰῶν,
OD.14,101	τόσσα συῶν συβόσια, τόσ' αἰπόλια πλατέ' αἰγῶν
OD.14,102	βόσκουσι ξεῖνοί τε καὶ αὐτοῦ βώτορες ἄνδρες:
OD.14,103	ἐνθάδε τ' αἰπόλια πλατέ' αἰγῶν ἕνδεκα πάντα
OD.14,104	ἐσχατιῇ βόσκοντ', ἐπὶ δ' ἀνέρες ἐσθλοὶ ὄρονται.
OD.14,105	τῶν αἰεί σφιν ἕκαστος ἐπ' ἤματι μῆλον ἀγινεῖ,
OD.14,106	ζατρεφέων αἰγῶν ὅς τις φαίνηται ἄριστος.
OD.14,107	αὐτὰρ ἐγὼ σῦς τάσδε φυλάσσω τε ῥύομαί τε
OD.14,108	καί σφι συῶν τὸν ἄριστον ἐῢ κρίνας ἀποπέμπω."
OD.14,109	ὣς φάθ': ὁ δ' ἐνδυκέως κρέα τ' ἤσθιε πῖνέ τε οἶνον,
OD.14,110	ἁρπαλέως ἀκέων, κακὰ δὲ μνηστῆρσι φύτευεν.
OD.14,111	αὐτὰρ ἐπεὶ δείπνησε καὶ ἤραρε θυμὸν ἐδωδῇ,
OD.14,112	καί οἱ πλησάμενος δῶκε σκύφος, ᾧ περ ἔπινεν,
OD.14,113	οἴνου ἐνίπλειον: ὁ δ' ἐδέξατο, χαῖρε δὲ θυμῷ,
OD.14,114	καί μιν φωνήσας ἔπεα πτερόεντα προσηύδα:
OD.14,115	"ὦ φίλε, τίς γάρ σε πρίατο κτεάτεσσιν ἑοῖσιν,
OD.14,116	ὧδε μάλ' ἀφνειὸς καὶ καρτερός, ὡς ἀγορεύεις;
OD.14,117	φῂς δ' αὐτὸν φθίσθαι Ἀγαμέμνονος εἵνεκα τιμῆς.
OD.14,118	εἰπέ μοι, αἴ κέ ποθι γνώω τοιοῦτον ἐόντα.
OD.14,119	Ζεὺς γάρ που τό γε οἶδε καὶ ἀθάνατοι θεοὶ ἄλλοι,
OD.14,120	εἴ κέ μιν ἀγγείλαιμι ἰδών: ἐπὶ πολλὰ δ' ἀλήθην."
OD.14,121	τὸν δ' ἠμείβετ' ἔπειτα συβώτης, ὄρχαμος ἀνδρῶν:
OD.14,122	"ὦ γέρον, οὔ τις κεῖνον ἀνὴρ ἀλαλήμενος ἐλθὼν
OD.14,123	ἀγγέλλων πείσειε γυναῖκά τε καὶ φίλον υἱόν,
OD.14,124	ἀλλ' ἄλλως, κομιδῆς κεχρημένοι, ἄνδρες ἀλῆται
OD.14,125	ψεύδοντ' οὐδ' ἐθέλουσιν ἀληθέα μυθήσασθαι.
OD.14,126	ὃς δέ κ' ἀλητεύων Ἰθάκης ἐς δῆμον ἵκηται,
OD.14,127	ἐλθὼν ἐς δέσποιναν ἐμὴν ἀπατήλια βάζει:
OD.14,128	ἡ δ' εὖ δεξαμένη φιλέει καὶ ἕκαστα μεταλλᾷ,
OD.14,129	καί οἱ ὀδυρομένῃ βλεφάρων ἄπο δάκρυα πίπτει,
OD.14,130	ἣ θέμις ἐστὶ γυναικός, ἐπὴν πόσις ἄλλοθ' ὄληται.
OD.14,131	αἶψά κε καὶ σύ, γεραιέ, ἔπος παρατεκτήναιο,
OD.14,132	εἴ τίς τοι χλαῖνάν τε χιτῶνά τε εἵματα δοίη.
OD.14,133	τοῦ δ' ἤδη μέλλουσι κύνες ταχέες τ' οἰωνοὶ
OD.14,134	ῥινὸν ἀπ' ὀστεόφιν ἐρύσαι, ψυχὴ δὲ λέλοιπεν:
OD.14,135	ἢ τόν γ' ἐν πόντῳ φάγον ἰχθύες, ὀστέα δ' αὐτοῦ
OD.14,136	κεῖται ἐπ' ἠπείρου ψαμάθῳ εἰλυμένα πολλῇ.
OD.14,137	ὣς ὁ μὲν ἔνθ' ἀπόλωλε, φίλοισι δὲ κήδε' ὀπίσσω
OD.14,138	πᾶσιν, ἐμοὶ δὲ μάλιστα, τετεύχαται: οὐ γὰρ ἔτ' ἄλλον
OD.14,139	ἤπιον ὧδε ἄνακτα κιχήσομαι, ὁππόσ' ἐπέλθω,
OD.14,140	οὐδ' εἴ κεν πατρὸς καὶ μητέρος αὖτις ἵκωμαι
OD.14,141	οἶκον, ὅθι πρῶτον γενόμην καί μ' ἔτρεφον αὐτοί.
OD.14,142	οὐδέ νυ τῶν ἔτι τόσσον ὀδύρομαι, ἱέμενός περ
OD.14,143	ὀφθαλμοῖσιν ἰδέσθαι ἐὼν ἐν πατρίδι γαίῃ:
OD.14,144	ἀλλά μ' Ὀδυσσῆος πόθος αἴνυται οἰχομένοιο.
OD.14,145	τὸν μὲν ἐγών, ὦ ξεῖνε, καὶ οὐ παρεόντ' ὀνομάζειν
OD.14,146	αἰδέομαι: περὶ γάρ μ' ἐφίλει καὶ κήδετο θυμῷ:
OD.14,147	ἀλλά μιν ἠθεῖον καλέω καὶ νόσφιν ἐόντα."
OD.14,148	τὸν δ' αὖτε προσέειπε πολύτλας δῖος Ὀδυσσεύς:
OD.14,149	"ὦ φίλ', ἐπεὶ δὴ πάμπαν ἀναίνεαι οὐδ' ἔτι φῇσθα
OD.14,150	κεῖνον ἐλεύσεσθαι, θυμὸς δέ τοι αἰὲν ἄπιστος:
OD.14,151	ἀλλ' ἐγὼ οὐκ αὔτως μυθήσομαι, ἀλλὰ σὺν ὅρκῳ,
OD.14,152	ὡς νεῖται Ὀδυσεύς: εὐαγγέλιον δέ μοι ἔστω
OD.14,153	αὐτίκ', ἐπεί κεν κεῖνος ἰὼν τὰ ἃ δώμαθ' ἵκηται:
OD.14,154	„ἕσσαι με χλαῖνάν τε χιτῶνά τε, εἵματα καλά:“
OD.14,155	πρὶν δέ κε, καὶ μάλα περ κεχρημένος, οὔ τι δεχοίμην.
OD.14,156	ἐχθρὸς γάρ μοι κεῖνος ὁμῶς Ἀΐδαο πύλῃσι
OD.14,157	γίνεται, ὃς πενίῃ εἴκων ἀπατήλια βάζει.
OD.14,158	ἴστω νῦν Ζεὺς πρῶτα θεῶν ξενίη τε τράπεζα
OD.14,159	ἱστίη τ' Ὀδυσῆος ἀμύμονος, ἣν ἀφικάνω:
OD.14,160	ἦ μέν τοι τάδε πάντα τελείεται ὡς ἀγορεύω.
OD.14,161	τοῦδ' αὐτοῦ λυκάβαντος ἐλεύσεται ἐνθάδ' Ὀδυσσεύς,
OD.14,162	τοῦ μὲν φθίνοντος μηνός, τοῦ δ' ἱσταμένοιο,
OD.14,163	οἴκαδε νοστήσας, καὶ τείσεται, ὅς τις ἐκείνου
OD.14,164	ἐνθάδ' ἀτιμάζει ἄλοχον καὶ φαίδιμον υἱόν."
OD.14,165	τὸν δ' ἀπαμειβόμενος προσέφης, Εὔμαιε συβῶτα:
OD.14,166	"ὦ γέρον, οὔτ' ἄρ' ἐγὼν εὐαγγέλιον τόδε τείσω
OD.14,167	οὔτ' Ὀδυσεὺς ἔτι οἶκον ἐλεύσεται: ἀλλὰ ἕκηλος
OD.14,168	πῖνε, καὶ ἄλλα παρὲξ μεμνώμεθα, μηδέ με τούτων
OD.14,169	μίμνῃσκ': ἦ γὰρ θυμὸς ἐνὶ στήθεσσιν ἐμοῖσιν
OD.14,170	ἄχνυται, ὁππότε τις μνήσῃ κεδνοῖο ἄνακτος.
OD.14,171	ἀλλ' ἦ τοι ὅρκον μὲν ἐάσομεν, αὐτὰρ Ὀδυσσεὺς
OD.14,172	ἔλθοι, ὅπως μιν ἐγώ γ' ἐθέλω καὶ Πηνελόπεια
OD.14,173	Λαέρτης θ' ὁ γέρων καὶ Τηλέμαχος θεοειδής.
OD.14,174	νῦν αὖ παιδὸς ἄλαστον ὀδύρομαι, ὃν τέκ' Ὀδυσσεύς,
OD.14,175	Τηλεμάχου. τὸν ἐπεὶ θρέψαν θεοὶ ἔρνεϊ ἶσον,
OD.14,176	καί μιν ἔφην ἔσσεσθαι ἐν ἀνδράσιν οὔ τι χέρεια
OD.14,177	πατρὸς ἑοῖο φίλοιο, δέμας καὶ εἶδος ἀγητόν,
OD.14,178	τὸν δέ τις ἀθανάτων βλάψε φρένας ἔνδον ἐΐσας
OD.14,179	ἠέ τις ἀνθρώπων: ὁ δ' ἔβη μετὰ πατρὸς ἀκουὴν
OD.14,180	ἐς Πύλον ἠγαθέην: τὸν δὲ μνηστῆρες ἀγαυοὶ
OD.14,181	οἴκαδ' ἰόντα λοχῶσιν, ὅπως ἀπὸ φῦλον ὄληται
OD.14,182	νώνυμον ἐξ Ἰθάκης Ἀρκεισίου ἀντιθέοιο.
OD.14,183	ἀλλ' ἦ τοι κεῖνον μὲν ἐάσομεν, ἤ κεν ἁλώῃ
OD.14,184	ἦ κε φύγῃ καί κέν οἱ ὑπέρσχῃ χεῖρα Κρονίων.
OD.14,185	ἀλλ' ἄγε μοι σύ, γεραιέ, τὰ σ' αὐτοῦ κήδε' ἐνίσπες
OD.14,186	καί μοι τοῦτ' ἀγόρευσον ἐτήτυμον, ὄφρ' ἐῢ εἰδῶ:
OD.14,187	τίς πόθεν εἰς ἀνδρῶν; πόθι τοι πόλις ἠδὲ τοκῆες;
OD.14,188	ὁπποίης τ' ἐπὶ νηὸς ἀφίκεο; πῶς δέ σε ναῦται
OD.14,189	ἤγαγον εἰς Ἰθάκην; τίνες ἔμμεναι εὐχετόωντο;
OD.14,190	οὐ μὲν γάρ τί σε πεζὸν ὀΐομαι ἐνθάδ' ἱκέσθαι."
OD.14,191	τὸν δ' ἀπαμειβόμενος προσέφη πολύμητις Ὀδυσσεύς:
OD.14,192	"τοιγὰρ ἐγώ τοι ταῦτα μάλ' ἀτρεκέως ἀγορεύσω.
OD.14,193	εἴη μὲν νῦν νῶϊν ἐπὶ χρόνον ἠμὲν ἐδωδὴ
OD.14,194	ἠδὲ μέθυ γλυκερὸν κλισίης ἔντοσθεν ἐοῦσι
OD.14,195	δαίνυσθαι ἀκέοντ', ἄλλοι δ' ἐπὶ ἔργον ἕποιεν:
OD.14,196	ῥηϊδίως κεν ἔπειτα καὶ εἰς ἐνιαυτὸν ἅπαντα
OD.14,197	οὔ τι διαπρήξαιμι λέγων ἐμὰ κήδεα θυμοῦ,
OD.14,198	ὅσσα γε δὴ ξύμπαντα θεῶν ἰότητι μόγησα.
OD.14,199	ἐκ μὲν Κρητάων γένος εὔχομαι εὐρειάων,
OD.14,200	ἀνέρος ἀφνειοῖο πάϊς: πολλοὶ δὲ καὶ ἄλλοι
OD.14,201	υἷες ἐνὶ μεγάρῳ ἠμὲν τράφον ἠδ' ἐγένοντο
OD.14,202	γνήσιοι ἐξ ἀλόχου: ἐμὲ δ' ὠνητὴ τέκε μήτηρ
OD.14,203	παλλακίς, ἀλλά με ἶσον ἰθαιγενέεσσιν ἐτίμα
OD.14,204	Κάστωρ Ὑλακίδης, τοῦ ἐγὼ γένος εὔχομαι εἶναι:
OD.14,205	ὃς τότ' ἐνὶ Κρήτεσσι θεὸς ὣς τίετο δήμῳ
OD.14,206	ὄλβῳ τε πλούτῳ τε καὶ υἱάσι κυδαλίμοισιν.
OD.14,207	ἀλλ' ἦ τοι τὸν κῆρες ἔβαν θανάτοιο φέρουσαι
OD.14,208	εἰς Ἀΐδαο δόμους: τοὶ δὲ ζωὴν ἐδάσαντο
OD.14,209	παῖδες ὑπέρθυμοι καὶ ἐπὶ κλήρους ἐβάλοντο,
OD.14,210	αὐτὰρ ἐμοὶ μάλα παῦρα δόσαν καὶ οἰκί' ἔνειμαν.
OD.14,211	ἠγαγόμην δὲ γυναῖκα πολυκλήρων ἀνθρώπων
OD.14,212	εἵνεκ' ἐμῆς ἀρετῆς. ἐπεὶ οὐκ ἀποφώλιος ἦα
OD.14,213	οὐδὲ φυγοπτόλεμος: νῦν δ' ἤδη πάντα λέλοιπεν:
OD.14,214	ἀλλ' ἔμπης καλάμην γέ σ' ὀΐομαι εἰσορόωντα
OD.14,215	γινώσκειν: ἦ γάρ με δύη ἔχει ἤλιθα πολλή.
OD.14,216	ἦ μὲν δὴ θάρσος μοι Ἄρης τ' ἔδοσαν καὶ Ἀθήνη
OD.14,217	καὶ ῥηξηνορίην: ὁπότε κρίνοιμι λόχονδε
OD.14,218	ἄνδρας ἀριστῆας, κακὰ δυσμενέεσσι φυτεύων,
OD.14,219	οὔ ποτέ μοι θάνατον προτιόσσετο θυμὸς ἀγήνωρ,
OD.14,220	ἀλλὰ πολὺ πρώτιστος ἐπάλμενος ἔγχει ἕλεσκον
OD.14,221	ἀνδρῶν δυσμενέων ὅ τέ μοι εἴξειε πόδεσσι.
OD.14,222	τοῖος ἔα ἐν πολέμῳ: ἔργον δέ μοι οὐ φίλον ἔσκεν
OD.14,223	οὐδ' οἰκωφελίη, ἥ τε τρέφει ἀγλαὰ τέκνα,
OD.14,224	ἀλλά μοι αἰεὶ νῆες ἐπήρετμοι φίλαι ἦσαν
OD.14,225	καὶ πόλεμοι καὶ ἄκοντες ἐΰξεστοι καὶ ὀϊστοί,
OD.14,226	λυγρά, τά τ' ἄλλοισίν γε καταρριγηλὰ πέλονται.
OD.14,227	αὐτὰρ ἐμοὶ τὰ φίλ' ἔσκε, τά που θεὸς ἐν φρεσὶ θῆκεν:
OD.14,228	ἄλλος γάρ τ' ἄλλοισιν ἀνὴρ ἐπιτέρπεται ἔργοις.
OD.14,229	πρὶν μὲν γὰρ Τροίης ἐπιβήμεναι υἷας Ἀχαιῶν
OD.14,230	εἰνάκις ἀνδράσιν ἦρξα καὶ ὠκυπόροισι νέεσσιν
OD.14,231	ἄνδρας ἐς ἀλλοδαπούς, καί μοι μάλα τύγχανε πολλά.
OD.14,232	τῶν ἐξαιρεύμην μενοεικέα, πολλὰ δ' ὀπίσσω
OD.14,233	λάγχανον: αἶψα δὲ οἶκος ὀφέλλετο, καί ῥα ἔπειτα
OD.14,234	δεινός τ' αἰδοῖός τε μετὰ Κρήτεσσι τετύγμην.
OD.14,235	ἀλλ' ὅτε δὴ τήν γε στυγερὴν ὁδὸν εὐρύοπα Ζεὺς
OD.14,236	ἐφράσαθ', ἣ πολλῶν ἀνδρῶν ὑπὸ γούνατ' ἔλυσε,
OD.14,237	δὴ τότ' ἔμ' ἤνωγον καὶ ἀγακλυτὸν Ἰδομενῆα
OD.14,238	νήεσσ' ἡγήσασθαι ἐς Ἴλιον: οὐδέ τι μῆχος
OD.14,239	ἦεν ἀνήνασθαι, χαλεπὴ δ' ἔχε δήμου φῆμις.
OD.14,240	ἔνθα μὲν εἰνάετες πολεμίζομεν υἷες Ἀχαιῶν,
OD.14,241	τῷ δεκάτῳ δὲ πόλιν Πριάμου πέρσαντες ἔβημεν
OD.14,242	οἴκαδε σὺν νήεσσι, θεὸς δ' ἐκέδασσεν Ἀχαιούς.
OD.14,243	αὐτὰρ ἐμοὶ δειλῷ κακὰ μήδετο μητίετα Ζεύς:
OD.14,244	μῆνα γὰρ οἶον ἔμεινα τεταρπόμενος τεκέεσσι
OD.14,245	κουριδίῃ τ' ἀλόχῳ καὶ κτήμασιν: αὐτὰρ ἔπειτα
OD.14,246	Αἴγυπτόνδε με θυμὸς ἀνώγει ναυτίλλεσθαι,
OD.14,247	νῆας ἐῢ στείλαντα, σὺν ἀντιθέοισ' ἑτάροισιν.
OD.14,248	ἐννέα νῆας στεῖλα, θοῶς δ' ἐσαγείρετο λαός.
OD.14,249	ἑξῆμαρ μὲν ἔπειτα ἐμοὶ ἐρίηρες ἑταῖροι
OD.14,250	δαίνυντ': αὐτὰρ ἐγὼν ἱερήϊα πολλὰ παρεῖχον
OD.14,251	θεοῖσίν τε ῥέζειν αὐτοῖσί τε δαῖτα πένεσθαι.
OD.14,252	ἑβδομάτῃ δ' ἀναβάντες ἀπὸ Κρήτης εὐρείης
OD.14,253	ἐπλέομεν βορέῃ ἀνέμῳ ἀκραέϊ καλῷ
OD.14,254	ῥηϊδίως, ὡς εἴ τε κατὰ ῥόον: οὐδέ τις οὖν μοι
OD.14,255	νηῶν πημάνθη, ἀλλ' ἀσκηθέες καὶ ἄνουσοι
OD.14,256	ἥμεθα, τὰς δ' ἄνεμός τε κυβερνῆταί τ' ἴθυνον.
OD.14,257	πεμπταῖοι δ' Αἴγυπτον ἐϋρρείτην ἱκόμεσθα,
OD.14,258	στῆσα δ' ἐν Αἰγύπτῳ ποταμῷ νέας ἀμφιελίσσας.
OD.14,259	ἔνθ' ἦ τοι μὲν ἐγὼ κελόμην ἐρίηρας ἑταίρους
OD.14,260	αὐτοῦ πὰρ νήεσσι μένειν καὶ νῆας ἔρυσθαι,
OD.14,261	ὀπτῆρας δὲ κατὰ σκοπιὰς ὤτρυνα νέεσθαι:
OD.14,262	οἱ δ' ὕβρει εἴξαντες, ἐπισπόμενοι μένεϊ σφῷ,
OD.14,263	αἶψα μάλ' Αἰγυπτίων ἀνδρῶν περικαλλέας ἀγροὺς
OD.14,264	πόρθεον, ἐκ δὲ γυναῖκας ἄγον καὶ νήπια τέκνα,
OD.14,265	αὐτούς τ' ἔκτεινον: τάχα δ' ἐς πόλιν ἵκετ' ἀϋτή.
OD.14,266	οἱ δὲ βοῆς ἀΐοντες ἅμ' ἠόϊ φαινομένηφι
OD.14,267	ἦλθον: πλῆτο δὲ πᾶν πεδίον πεζῶν τε καὶ ἵππων
OD.14,268	χαλκοῦ τε στεροπῆς. ἐν δὲ Ζεὺς τερπικέραυνος
OD.14,269	φύζαν ἐμοῖσ' ἑτάροισι κακὴν βάλεν, οὐδέ τις ἔτλη
OD.14,270	μεῖναι ἐναντίβιον: περὶ γὰρ κακὰ πάντοθεν ἔστη.
OD.14,271	ἔνθ' ἡμέων πολλοὺς μὲν ἀπέκτανον ὀξέϊ χαλκῷ,
OD.14,272	τοὺς δ' ἄναγον ζωούς, σφίσιν ἐργάζεσθαι ἀνάγκῃ.
OD.14,273	αὐτὰρ ἐμοὶ Ζεὺς αὐτὸς ἐνὶ φρεσὶν ὧδε νόημα
OD.14,274	ποίησ': --ὡς ὄφελον θανέειν καὶ πότμον ἐπισπεῖν
OD.14,275	αὐτοῦ ἐν Αἰγύπτῳ: ἔτι γάρ νύ με πῆμ' ὑπέδεκτο: --
OD.14,276	αὐτίκ' ἀπὸ κρατὸς κυνέην εὔτυκτον ἔθηκα
OD.14,277	καὶ σάκος ὤμοιϊν, δόρυ δ' ἔκβαλον ἔκτοσε χειρός:
OD.14,278	αὐτὰρ ἐγὼ βασιλῆος ἐναντίον ἤλυθον ἵππων
OD.14,279	καὶ κύσα γούναθ' ἑλών: ὁ δ' ἐρύσατο καί μ' ἐλέησεν,
OD.14,280	ἐς δίφρον δέ μ' ἕσας ἄγεν οἴκαδε δάκρυ χέοντα.
OD.14,281	ἦ μέν μοι μάλα πολλοὶ ἐπήϊσσον μελίῃσιν,
OD.14,282	ἱέμενοι κτεῖναι: δὴ γὰρ κεχολώατο λίην:
OD.14,283	ἀλλ' ἀπὸ κεῖνος ἔρυκε, Διὸς δ' ὠπίζετο μῆνιν
OD.14,284	ξεινίου, ὅς τε μάλιστα νεμεσσᾶται κακὰ ἔργα.
OD.14,285	ἔνθα μὲν ἑπτάετες μένον αὐτόθι, πολλὰ δ' ἄγειρα
OD.14,286	χρήματ' ἀν' Αἰγυπτίους ἄνδρας: δίδοσαν γὰρ ἅπαντες.
OD.14,287	ἀλλ' ὅτε δὴ ὄγδοόν μοι ἐπιπλόμενον ἔτος ἦλθε,
OD.14,288	δὴ τότε Φοῖνιξ ἦλθεν ἀνὴρ ἀπατήλια εἰδώς,
OD.14,289	τρώκτης, ὃς δὴ πολλὰ κάκ' ἀνθρώπους ἐεόργει:
OD.14,290	ὅς μ' ἄγε παρπεπιθὼν ᾗσι φρεσίν, ὄφρ' ἱκόμεσθα
OD.14,291	Φοινίκην, ὅθι τοῦ γε δόμοι καὶ κτήματ' ἔκειτο.
OD.14,292	ἔνθα παρ' αὐτῷ μεῖνα τελεσφόρον εἰς ἐνιαυτόν.
OD.14,293	ἀλλ' ὅτε δὴ μῆνές τε καὶ ἡμέραι ἐξετελεῦντο
OD.14,294	ἂψ περιτελλομένου ἔτεος καὶ ἐπήλυθον ὧραι,
OD.14,295	ἐς Λιβύην μ' ἐπὶ νηὸς ἐφέσσατο ποντοπόροιο,
OD.14,296	ψεύδεα βουλεύσας, ἵνα οἱ σὺν φόρτον ἄγοιμι,
OD.14,297	κεῖθι δέ μ' ὡς περάσειε καὶ ἄσπετον ὦνον ἕλοιτο.
OD.14,298	τῷ ἑπόμην ἐπὶ νηός, ὀϊόμενός περ, ἀνάγκῃ.
OD.14,299	ἡ δ' ἔθεεν βορέῃ ἀνέμῳ ἀκραέϊ καλῷ
OD.14,300	μέσσον ὑπὲρ Κρήτης: Ζεὺς δέ σφισι μήδετ' ὄλεθρον.
OD.14,301	ἀλλ' ὅτε δὴ Κρήτην μὲν ἐλείπομεν, οὐδέ τις ἄλλη
OD.14,302	φαίνετο γαιάων, ἀλλ' οὐρανὸς ἠδὲ θάλασσα,
OD.14,303	δὴ τότε κυανέην νεφέλην ἔστησε Κρονίων
OD.14,304	νηὸς ὕπερ γλαφυρῆς, ἤχλυσε δὲ πόντος ὑπ' αὐτῆς.
OD.14,305	Ζεὺς δ' ἄμυδις βρόντησε καὶ ἔμβαλε νηῒ κεραυνόν:
OD.14,306	ἡ δ' ἐλελίχθη πᾶσα Διὸς πληγεῖσα κεραυνῷ,
OD.14,307	ἐν δὲ θεείου πλῆτο: πέσον δ' ἐκ νηὸς ἅπαντες.
OD.14,308	οἱ δὲ κορώνῃσιν ἴκελοι περὶ νῆα μέλαιναν
OD.14,309	κύμασιν ἐμφορέοντο: θεὸς δ' ἀποαίνυτο νόστον.
OD.14,310	αὐτὰρ ἐμοὶ Ζεὺς αὐτός, ἔχοντί περ ἄλγεα θυμῷ,
OD.14,311	ἱστὸν ἀμαιμάκετον νηὸς κυανοπρῴροιο
OD.14,312	ἐν χείρεσσιν ἔθηκεν, ὅπως ἔτι πῆμα φύγοιμι.
OD.14,313	τῷ ῥα περιπλεχθεὶς φερόμην ὀλοοῖσ' ἀνέμοισιν.
OD.14,314	ἐννῆμαρ φερόμην, δεκάτῃ δέ με νυκτὶ μελαίνῃ
OD.14,315	γαίῃ Θεσπρωτῶν πέλασεν μέγα κῦμα κυλίνδον.
OD.14,316	ἔνθα με Θεσπρωτῶν βασιλεὺς ἐκομίσσατο Φείδων
OD.14,317	ἥρως ἀπριάτην: τοῦ γὰρ φίλος υἱὸς ἐπελθὼν
OD.14,318	αἴθρῳ καὶ καμάτῳ δεδμημένον ἦγεν ἐς οἶκον,
OD.14,319	χειρὸς ἀναστήσας, ὄφρ' ἵκετο δώματα πατρός:
OD.14,320	ἀμφὶ δέ με χλαῖνάν τε χιτῶνά τε εἵματα ἕσσεν.
OD.14,321	ἔνθ' Ὀδυσῆος ἐγὼ πυθόμην: κεῖνος γὰρ ἔφασκε
OD.14,322	ξεινίσαι ἠδὲ φιλῆσαι ἰόντ' ἐς πατρίδα γαῖαν,
OD.14,323	καί μοι κτήματ' ἔδειξεν, ὅσα ξυναγείρατ' Ὀδυσσεύς,
OD.14,324	χαλκόν τε χρυσόν τε πολύκμητόν τε σίδηρον.
OD.14,325	καί νύ κεν ἐς δεκάτην γενεὴν ἕτερόν γ' ἔτι βόσκοι:
OD.14,326	τόσσα οἱ ἐν μεγάροις κειμήλια κεῖτο ἄνακτος.
OD.14,327	τὸν δ' ἐς Δωδώνην φάτο βήμεναι, ὄφρα θεοῖο
OD.14,328	ἐκ δρυὸς ὑψικόμοιο Διὸς βουλὴν ἐπακούσαι,
OD.14,329	ὅππως νοστήσει' Ἰθάκης ἐς πίονα δῆμον,
OD.14,330	ἤδη δὴν ἀπεών, ἢ ἀμφαδὸν ἦε κρυφηδόν.
OD.14,331	ὤμοσε δὲ πρὸς ἔμ' αὐτόν, ἀποσπένδων ἐνὶ οἴκῳ,
OD.14,332	νῆα κατειρύσθαι καὶ ἐπαρτέας ἔμμεν ἑταίρους,
OD.14,333	οἳ δή μιν πέμψουσι φίλην ἔς πατρίδα γαῖαν.
OD.14,334	ἀλλ' ἐμὲ πρὶν ἀπέπεμψε: τύχησε γὰρ ἐρχομένη νηῦς
OD.14,335	ἀνδρῶν Θεσπρωτῶν ἐς Δουλίχιον πολύπυρον.
OD.14,336	ἔνθ' ὅ γέ μ' ἠνώγει πέμψαι βασιλῆϊ Ἀκάστῳ
OD.14,337	ἐνδυκέως: τοῖσιν δὲ κακὴ φρεσὶν ἥνδανε βουλὴ
OD.14,338	ἀμφ' ἐμοί, ὄφρ' ἔτι πάγχυ δύης ἐπὶ πῆμα γενοίμην.
OD.14,339	ἀλλ' ὅτε γαίης πολλὸν ἀπέπλω ποντοπόρος νηῦς,
OD.14,340	αὐτίκα δούλιον ἦμαρ ἐμοὶ περιμηχανόωντο.
OD.14,341	ἐκ μέν με χλαῖνάν τε χιτῶνά τε εἵματ' ἔδυσαν,
OD.14,342	ἀμφὶ δέ με ῥάκος ἄλλο κακὸν βάλον ἠδὲ χιτῶνα,
OD.14,343	ῥωγαλέα, τὰ καὶ αὐτὸς ἐν ὀφθαλμοῖσιν ὅρηαι.
OD.14,344	ἑσπέριοι δ' Ἰθάκης εὐδειέλου ἔργ' ἀφίκοντο.
OD.14,345	ἔνθ' ἐμὲ μὲν κατέδησαν ἐϋσσέλμῳ ἐνὶ νηῒ
OD.14,346	ὅπλῳ ἐϋστρεφέϊ στερεῶς, αὐτοὶ δ' ἀποβάντες
OD.14,347	ἐσσυμένως παρὰ θῖνα θαλάσσης δόρπον ἕλοντο.
OD.14,348	αὐτὰρ ἐμοὶ δεσμὸν μὲν ἀνέγναμψαν θεοὶ αὐτοὶ
OD.14,349	ῥηϊδίως: κεφαλῇ δὲ κατὰ ῥάκος ἀμφικαλύψας,
OD.14,350	ξεστὸν ἐφόλκαιον καταβὰς ἐπέλασσα θαλάσσῃ
OD.14,351	στῆθος, ἔπειτα δὲ χερσὶ διήρεσα ἀμφοτέρῃσι
OD.14,352	νηχόμενος, μάλα δ' ὦκα θύρηθ' ἔα ἀμφὶς ἐκείνων.
OD.14,353	ἔνθ' ἀναβάς, ὅθι τε δρίος ἦν πολυανθέος ὕλης,
OD.14,354	κείμην πεπτηώς. οἱ δὲ μεγάλα στενάχοντες
OD.14,355	φοίτων: ἀλλ' οὐ γάρ σφιν ἐφαίνετο κέρδιον εἶναι
OD.14,356	μαίεσθαι προτέρω, τοὶ μὲν πάλιν αὖτις ἔβαινον
OD.14,357	νηὸς ἔπι γλαφυρῆς: ἐμὲ δ' ἔκρυψαν θεοὶ αὐτοὶ
OD.14,358	ῥηϊδίως, καί με σταθμῷ ἐπέλασσαν ἄγοντες
OD.14,359	ἀνδρὸς ἐπισταμένου: ἔτι γάρ νύ μοι αἶσα βιῶναι."
OD.14,360	τὸν δ' ἀπαμειβόμενος προσέφης, Εὔμαιε συβῶτα:
OD.14,361	"ἆ δειλὲ ξείνων, ἦ μοι μάλα θυμὸν ὄρινας
OD.14,362	ταῦτα ἕκαστα λέγων, ὅσα δὴ πάθες ἠδ' ὅσ' ἀλήθης.
OD.14,363	ἀλλὰ τά γ' οὐ κατὰ κόσμον, ὀΐομαι, οὐδέ με πείσεις,
OD.14,364	εἰπὼν ἀμφ' Ὀδυσῆϊ. τί σε χρὴ τοῖον ἐόντα
OD.14,365	μαψιδίως ψεύδεσθαι; ἐγὼ δ' ἐῢ οἶδα καὶ αὐτὸς
OD.14,366	νόστον ἐμοῖο ἄνακτος, ὅ τ' ἤχθετο πᾶσι θεοῖσι
OD.14,367	πάγχυ μάλ', ὅττι μιν οὔ τι μετὰ Τρώεσσι δάμασσαν
OD.14,368	ἠὲ φίλων ἐν χερσίν, ἐπεὶ πόλεμον τολύπευσε.
OD.14,369	„τῶ κέν οἱ τύμβον μὲν ἐποίησαν Παναχαιοί,
OD.14,370	ἠδέ κε καὶ ᾧ παιδὶ μέγα κλέος ἤρατ' ὀπίσσω.“
OD.14,371	νῦν δέ μιν ἀκλειῶς Ἅρπυιαι ἀνηρέψαντο.
OD.14,372	αὐτὰρ ἐγὼ παρ' ὕεσσιν ἀπότροπος: οὐδὲ πόλινδε
OD.14,373	ἔρχομαι, εἰ μή πού τι περίφρων Πηνελόπεια
OD.14,374	ἐλθέμεν ὀτρύνῃσιν, ὅτ' ἀγγελίη ποθὲν ἔλθῃ.
OD.14,375	ἀλλ' οἱ μὲν τὰ ἕκαστα παρήμενοι ἐξερέουσιν,
OD.14,376	ἠμὲν οἳ ἄχνυνται δὴν οἰχομένοιο ἄνακτος,
OD.14,377	ἠδ' οἳ χαίρουσιν βίοτον νήποινον ἔδοντες:
OD.14,378	ἀλλ' ἐμοὶ οὐ φίλον ἐστὶ μεταλλῆσαι καὶ ἐρέσθαι,
OD.14,379	ἐξ οὗ δή μ' Αἰτωλὸς ἀνὴρ ἐξήπαφε μύθῳ,
OD.14,380	ὅς ῥ' ἄνδρα κτείνας πολλὴν ἐπὶ γαῖαν ἀληθεὶς
OD.14,381	ἤλυθ' ἐμὸν πρὸς σταθμόν: ἐγὼ δέ μιν ἀμφαγάπαζον.
OD.14,382	φῆ δέ μιν ἐν Κρήτεσσι παρ' Ἰδομενῆϊ ἰδέσθαι
OD.14,383	νῆας ἀκειόμενον, τάς οἱ ξυνέαξαν ἄελλαι:
OD.14,384	καὶ φάτ' ἐλεύσεσθαι ἢ ἐς θέρος ἢ ἐς ὀπώρην,
OD.14,385	πολλὰ χρήματ' ἄγοντα, σὺν ἀντιθέοισ' ἑτάροισι.
OD.14,386	καὶ σύ, γέρον πολυπενθές, ἐπεί σέ μοι ἤγαγε δαίμων,
OD.14,387	μήτε τί μοι ψεύδεσσι χαρίζεο μήτε τι θέλγε:
OD.14,388	οὐ γὰρ τοὔνεκ' ἐγώ σ' αἰδέσσομαι οὐδὲ φιλήσω,
OD.14,389	ἀλλὰ Δία ξένιον δείσας αὐτόν τ' ἐλεαίρων."
OD.14,390	τὸν δ' ἀπαμειβόμενος προσέφη πολύμητις Ὀδυσσεύς:
OD.14,391	"ἦ μάλα τίς τοι θυμὸς ἐνὶ στήθεσσιν ἄπιστος,
OD.14,392	οἷόν σ' οὐδ' ὀμόσας περ ἐπήγαγον οὐδέ σε πείθω.
OD.14,393	ἀλλ' ἄγε νῦν ῥήτρην ποιησόμεθ': αὐτὰρ ὄπισθεν
OD.14,394	μάρτυροι ἀμφοτέροισι θεοί, τοὶ Ὄλυμπον ἔχουσιν.
OD.14,395	εἰ μέν κεν νοστήσῃ ἄναξ τεὸς ἐς τόδε δῶμα,
OD.14,396	ἕσσας με χλαῖνάν τε χιτῶνά τε εἵματα πέμψαι
OD.14,397	Δουλίχιόνδ' ἰέναι, ὅθι μοι φίλον ἔπλετο θυμῷ:
OD.14,398	εἰ δέ κε μὴ ἔλθῃσιν ἄναξ τεὸς ὡς ἀγορεύω,
OD.14,399	δμῶας ἐπισσεύας βαλέειν μεγάλης κατὰ πέτρης,
OD.14,400	ὄφρα καὶ ἄλλος πτωχὸς ἀλεύεται ἠπεροπεύειν."
OD.14,401	τὸν δ' ἀπαμειβόμενος προσεφώνεε δῖος ὑφορβός:
OD.14,402	"ξεῖν', οὕτω γάρ κέν μοι ἐϋκλείη τ' ἀρετή τε
OD.14,403	εἴη ἐπ' ἀνθρώπους, ἅμα τ' αὐτίκα καὶ μετέπειτα,
OD.14,404	ὅς σ' ἐπεὶ ἐς κλισίην ἄγαγον καὶ ξείνια δῶκα,
OD.14,405	αὖτις δὲ κτείναιμι φίλον τ' ἀπὸ θυμὸν ἑλοίμην:
OD.14,406	πρόφρων κεν δὴ ἔπειτα Δία Κρονίωνα λιτοίμην.
OD.14,407	νῦν δ' ὥρη δόρποιο: τάχιστά μοι ἔνδον ἑταῖροι
OD.14,408	εἶεν, ἵν' ἐν κλισίῃ λαρὸν τετυκοίμεθα δόρπον."
OD.14,409	ὣς οἱ μὲν τοιαῦτα πρὸς ἀλλήλους ἀγόρευον,
OD.14,410	ἀγχίμολον δὲ σύες τε καὶ ἀνέρες ἦλθον ὑφορβοί.
OD.14,411	τὰς μὲν ἄρα ἔρξαν κατὰ ἤθεα κοιμηθῆναι,
OD.14,412	κλαγγὴ δ' ἄσπετος ὦρτο συῶν αὐλιζομενάων.
OD.14,413	αὐτὰρ ὁ οἷσ' ἑτάροισιν ἐκέκλετο δῖος ὑφορβός:
OD.14,414	"ἄξεθ' ὑῶν τὸν ἄριστον, ἵνα ξείνῳ ἱερεύσω
OD.14,415	τηλεδαπῷ: πρὸς δ' αὐτοὶ ὀνησόμεθ', οἵ περ ὀϊζὺν
OD.14,416	δὴν ἔχομεν πάσχοντες ὑῶν ἕνεκ' ἀργιοδόντων:
OD.14,417	ἄλλοι δ' ἡμέτερον κάματον νήποινον ἔδουσιν."
OD.14,418	ὣς ἄρα φωνήσας κέασε ξύλα νηλέϊ χαλκῷ:
OD.14,419	οἱ δ' ὗν εἰσῆγον μάλα πίονα πενταέτηρον.
OD.14,420	τὸν μὲν ἔπειτ' ἔστησαν ἐπ' ἐσχάρῃ: οὐδὲ συβώτης
OD.14,421	λήθετ' ἄρ' ἀθανάτων: φρεσὶ γὰρ κέχρητ' ἀγαθῇσιν:
OD.14,422	ἀλλ' ὅ γ' ἀπαρχόμενος κεφαλῆς τρίχας ἐν πυρὶ βάλλεν
OD.14,423	ἀργιόδοντος ὑὸς καὶ ἐπεύχετο πᾶσι θεοῖσι
OD.14,424	νοστῆσαι Ὀδυσῆα πολύφρονα ὅνδε δόμονδε.
OD.14,425	κόψε δ' ἀνασχόμενος σχίζῃ δρυός, ἣν λίπε κείων:
OD.14,426	τὸν δ' ἔλιπε ψυχή. τοὶ δ' ἔσφαξάν τε καὶ εὗσαν,
OD.14,427	αἶψα δέ μιν διέχευαν: ὁ δ' ὠμοθετεῖτο συβώτης,
OD.14,428	πάντων ἀρχόμενος μελέων, ἐς πίονα δημόν.
OD.14,429	καὶ τὰ μὲν ἐν πυρὶ βάλλε, παλύνας ἀλφίτου ἀκτῇ,
OD.14,430	μίστυλλόν τ' ἄρα τἆλλα καὶ ἀμφ' ὀβελοῖσιν ἔπειρον
OD.14,431	ὤπτησάν τε περιφραδέως ἐρύσαντό τε πάντα,
OD.14,432	βάλλον δ' εἰν ἐλεοῖσιν ἀολλέα. ἂν δὲ συβώτης
OD.14,433	ἵστατο δαιτρεύσων: περὶ γὰρ φρεσὶν αἴσιμα ᾔδη.
OD.14,434	καὶ τὰ μὲν ἕπταχα πάντα διεμμοιρᾶτο δαΐζων:
OD.14,435	τὴν μὲν ἴαν Νύμφῃσι καὶ Ἑρμῇ, Μαιάδος υἷι,
OD.14,436	θῆκεν ἐπευξάμενος, τὰς δ' ἄλλας νεῖμεν ἑκάστῳ:
OD.14,437	νώτοισιν δ' Ὀδυσῆα διηνεκέεσσι γέραιρεν
OD.14,438	ἀργιόδοντος ὑός, κύδαινε δὲ θυμὸν ἄνακτος.
OD.14,439	καί μιν φωνήσας προσέφη πολύμητις Ὀδυσσεύς:
OD.14,440	"αἴθ' οὕτως, Εὔμαιε, φίλος Διὶ πατρὶ γένοιο
OD.14,441	ὡς ἐμοί, ὅττι με τοῖον ἐόντ' ἀγαθοῖσι γεραίρεις."
OD.14,442	τὸν δ' ἀπαμειβόμενος προσέφης, Εὔμαιε συβῶτα:
OD.14,443	"ἔσθιε, δαιμόνιε ξείνων, καὶ τέρπεο τοῖσδε,
OD.14,444	οἷα πάρεστι: θεὸς δὲ τὸ μὲν δώσει, τὸ δ' ἐάσει,
OD.14,445	ὅττι κεν ᾧ θυμῷ ἐθέλῃ: δύναται γὰρ ἅπαντα."
OD.14,446	ἦ ῥα, καὶ ἄργματα θῦσε θεοῖσ' αἰειγενέτῃσι,
OD.14,447	σπείσας δ' αἴθοπα οἶνον Ὀδυσσῆϊ πτολιπόρθῳ
OD.14,448	ἐν χείρεσσιν ἔθηκεν: ὁ δ' ἕζετο ᾗ παρὰ μοίρῃ.
OD.14,449	σῖτον δέ σφιν ἔνειμε Μεσαύλιος, ὅν ῥα συβώτης
OD.14,450	αὐτὸς κτήσατο οἶος ἀποιχομένοιο ἄνακτος,
OD.14,451	νόσφιν δεσποίνης καὶ Λαέρταο γέροντος:
OD.14,452	πὰρ δ' ἄρα μιν Ταφίων πρίατο κτεάτεσσιν ἑοῖσιν.
OD.14,453	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
OD.14,454	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
OD.14,455	σῖτον μέν σφιν ἀφεῖλε Μεσαύλιος, οἱ δ' ἐπὶ κοῖτον,
OD.14,456	σίτου καὶ κρειῶν κεκορημένοι, ἐσσεύοντο.
OD.14,457	νὺξ δ' ἄρ' ἐπῆλθε κακὴ σκοτομήνιος: ὗε δ' ἄρα Ζεὺς
OD.14,458	πάννυχος, αὐτὰρ ἄη ζέφυρος μέγας αἰὲν ἔφυδρος.
OD.14,459	τοῖς δ' Ὀδυσεὺς μετέειπε, συβώτεω πειρητίζων,
OD.14,460	εἴ πώς οἱ ἐκδὺς χλαῖναν πόροι ἤ τιν' ἑταίρων
OD.14,461	ἄλλον ἐποτρύνειεν, ἐπεί ἑο κήδετο λίην:
OD.14,462	"κέκλυθι νῦν, Εὔμαιε καὶ ἄλλοι πάντες ἑταῖροι,
OD.14,463	εὐξάμενός τι ἔπος ἐρέω: οἶνος γὰρ ἀνώγει,
OD.14,464	ἠλεός, ὅς τ' ἐφέηκε πολύφρονά περ μάλ' ἀεῖσαι
OD.14,465	καί θ' ἁπαλὸν γελάσαι καί τ' ὀρχήσασθαι ἀνῆκε,
OD.14,466	καί τι ἔπος προέηκεν, ὅ πέρ τ' ἄρρητον ἄμεινον.
OD.14,467	ἀλλ' ἐπεὶ οὖν τὸ πρῶτον ἀνέκραγον, οὐκ ἐπικεύσω.
OD.14,468	εἴθ' ὣς ἡβώοιμι βίη τέ μοι ἔμπεδος εἴη,
OD.14,469	ὡς ὅθ' ὑπὸ Τροίην λόχον ἤγομεν ἀρτύναντες.
OD.14,470	ἡγείσθην δ' Ὀδυσεύς τε καὶ Ἀτρεΐδης Μενέλαος,
OD.14,471	τοῖσι δ' ἅμα τρίτος ἦρχον ἐγών: αὐτοὶ γὰρ ἄνωγον.
OD.14,472	ἀλλ' ὅτε δή ῥ' ἱκόμεσθα ποτὶ πτόλιν αἰπύ τε τεῖχος,
OD.14,473	ἡμεῖς μὲν περὶ ἄστυ κατὰ ῥωπήϊα πυκνά,
OD.14,474	ἂν δόνακας καὶ ἕλος, ὑπὸ τεύχεσι πεπτηῶτες
OD.14,475	κείμεθα, νὺξ δ' ἄρ' ἐπῆλθε κακὴ βορέαο πεσόντος,
OD.14,476	πηγυλίς: αὐτὰρ ὕπερθε χιὼν γένετ' ἠΰτε πάχνη,
OD.14,477	ψυχρή, καὶ σακέεσσι περιτρέφετο κρύσταλλος.
OD.14,478	ἔνθ' ἄλλοι πάντες χλαίνας ἔχον ἠδὲ χιτῶνας,
OD.14,479	εὗδον δ' εὔκηλοι, σάκεσιν εἰλυμένοι ὤμους:
OD.14,480	αὐτὰρ ἐγὼ χλαῖναν μὲν ἰὼν ἑτάροισιν ἔλειπον
OD.14,481	ἀφραδέως, ἐπεὶ οὐκ ἐφάμην ῥιγωσέμεν ἔμπης,
OD.14,482	ἀλλ' ἐπόμην σάκος οἶον ἔχων καὶ ζῶμα φαεινόν.
OD.14,483	ἀλλ' ὅτε δὴ τρίχα νυκτὸς ἔην, μετὰ δ' ἄστρα βεβήκει,
OD.14,484	καὶ τότ' ἐγὼν Ὀδυσῆα προσηύδων ἐγγὺς ἐόντα
OD.14,485	ἀγκῶνι νύξας: ὁ δ' ἄρ' ἐμμαπέως ὑπάκουσε:
OD.14,486	διογενὲς Λαερτιάδη, πολυμήχαν' Ὀδυσσεῦ,
OD.14,487	οὔ τοι ἔτι ζωοῖσι μετέσσομαι, ἀλλά με χεῖμα
OD.14,488	δάμναται: οὐ γὰρ ἔχω χλαῖναν: παρά μ' ἤπαφε δαίμων
OD.14,489	οἰοχίτων' ἴμεναι: νῦν δ' οὐκέτι φυκτὰ πέλονται.
OD.14,490	ὣς ἐφάμην, ὁ δ' ἔπειτα νόον σχέθε τόνδ' ἐνὶ θυμῷ,
OD.14,491	οἷος κεῖνος ἔην βουλευέμεν ἠδὲ μάχεσθαι:
OD.14,492	φθεγξάμενος δ' ὀλίγῃ ὀπί με πρὸς μῦθον ἔειπε:
OD.14,493	σίγα νῦν, μή τίς σευ Ἀχαιῶν ἄλλος ἀκούσῃ.
OD.14,494	ἦ, καὶ ἐπ' ἀγκῶνος κεφαλὴν σχέθεν εἶπέ τε μῦθον:
OD.14,495	κλῦτε, φίλοι: θεῖός μοι ἐνύπνιον ἦλθεν ὄνειρος.
OD.14,496	λίην γὰρ νηῶν ἑκὰς ἤλθομεν. ἀλλά τις εἴη
OD.14,497	εἰπεῖν Ἀτρεΐδῃ Ἀγαμέμνονι, ποιμένι λαῶν,
OD.14,498	εἰ πλέονας παρὰ ναῦφιν ἐποτρύνειε νέεσθαι.
OD.14,499	ὣς ἔφατ', ὦρτο δ' ἔπειτα Θόας, Ἀνδραίμονος υἱός,
OD.14,500	καρπαλίμως, ἀπὸ δὲ χλαῖναν βάλε φοινικόεσσαν,
OD.14,501	βῆ δὲ θέειν ἐπὶ νῆας: ἐγὼ δ' ἐνὶ εἵματι κείνου
OD.14,502	κείμην ἀσπασίως, φάε δὲ χρυσόθρονος Ἠώς.
OD.14,503	ὣς νῦν ἡβώοιμι βίη τέ μοι ἔμπεδος εἴη:
OD.14,504	δοίη κέν τις χλαῖναν ἐνὶ σταθμοῖσι συφορβῶν,
OD.14,505	ἀμφότερον, φιλότητι καὶ αἰδόϊ φωτὸς ἐῆος:
OD.14,506	νῦν δέ μ' ἀτιμάζουσι κακὰ χροῒ εἵματ' ἔχοντα."
OD.14,507	τὸν δ' ἀπαμειβόμενος προσέφης, Εὔμαιε συβῶτα:
OD.14,508	"ὦ γέρον, αἶνος μέν τοι ἀμύμων, ὃν κατέλεξας,
OD.14,509	οὐδέ τί πω παρὰ μοῖραν ἔπος νηκερδὲς ἔειπες:
OD.14,510	τῶ οὔτ' ἐσθῆτος δευήσεαι οὔτε τευ ἄλλου,
OD.14,511	ὧν ἐπέοιχ' ἱκέτην ταλαπείριον ἀντιάσαντα,
OD.14,512	νῦν: ἀτὰρ ἠῶθέν γε τὰ σὰ ῥάκεα δνοπαλίξεις.
OD.14,513	οὐ γὰρ πολλαὶ χλαῖναι ἐπημοιβοί τε χιτῶνες
OD.14,514	ἐνθάδε ἕννυσθαι, μία δ' οἴη φωτὶ ἑκάστῳ.
OD.14,515	„αὐτὰρ ἐπὴν ἔλθῃσιν Ὀδυσσῆος φίλος υἱός,
OD.14,516	κεῖνός σε χλαῖνάν τε χιτῶνά τε εἵματα ἕσσει,
OD.14,517	πέμψει δ', ὅππῃ σε κραδίη θυμός τε κελεύει."“
OD.14,518	ὣς εἰπὼν ἀνόρουσε, τίθει δ' ἄρα οἱ πυρὸς ἐγγὺς
OD.14,519	εὐνήν, ἐν δ' ὀΐων τε καὶ αἰγῶν δέρματ' ἔβαλλεν.
OD.14,520	ἔνθ' Ὀδυσεὺς κατέλεκτ'. ἐπὶ δὲ χλαῖναν βάλεν αὐτῷ
OD.14,521	πυκνὴν καὶ μεγάλην, ἥ οἱ παρακέσκετ' ἀμοιβὰς
OD.14,522	ἕννυσθαι, ὅτε τις χειμὼν ἔκπαγλος ὄροιτο.
OD.14,523	ὣς ὁ μὲν ἔνθ' Ὀδυσεὺς κοιμήσατο, τοὶ δὲ παρ' αὐτὸν
OD.14,524	ἄνδρες κοιμήσαντο νεηνίαι. οὐδὲ συβώτῃ
OD.14,525	ἥνδανεν αὐτόθι κοῖτος, ὑῶν ἄπο κοιμηθῆναι,
OD.14,526	ἀλλ' ὅ γ' ἄρ' ἔξω ἰὼν ὁπλίζετο: χαῖρε δ' Ὀδυσσεύς,
OD.14,527	ὅττι ῥά οἱ βιότου περικήδετο νόσφιν ἐόντος.
OD.14,528	πρῶτον μὲν ξίφος ὀξὺ περὶ στιβαροῖς βάλετ' ὤμοις,
OD.14,529	ἀμφὶ δὲ χλαῖναν ἐέσσατ', ἀλεξάνεμον μάλα πυκνήν,
OD.14,530	ἂν δὲ νάκην ἕλετ' αἰγὸς ἐϋτρεφέος μεγάλοιο,
OD.14,531	εἵλετο δ' ὀξὺν ἄκοντα, κυνῶν ἀλκτῆρα καὶ ἀνδρῶν.
OD.14,532	βῆ δ' ἴμεναι κείων, ὅθι περ σύες ἀργιόδοντες
OD.14,533	πέτρῃ ὕπο γλαφυρῇ εὗδον, βορέω ὑπ' ἰωγῇ.
OD.15,1	Ἡ δ' εἰς εὐρύχορον Λακεδαίμονα Παλλὰς Ἀθήνη
OD.15,2	ᾤχετ', Ὀδυσσῆος μεγαθύμου φαίδιμον υἱὸν
OD.15,3	νόστου ὑπομνήσουσα καὶ ὀτρυνέουσα νέεσθαι.
OD.15,4	εὗρε δὲ Τηλέμαχον καὶ Νέστορος ἀγλαὸν υἱὸν
OD.15,5	εὕδοντ' ἐν προδόμῳ Μενελάου κυδαλίμοιο,
OD.15,6	ἦ τοι Νεστορίδην μαλακῷ δεδμημένον ὕπνῳ:
OD.15,7	Τηλέμαχον δ' οὐχ ὕπνος ἔχε γλυκύς, ἀλλ' ἐνὶ θυμῷ
OD.15,8	νύκτα δι' ἀμβροσίην μελεδήματα πατρὸς ἔγειρεν.
OD.15,9	ἀγχοῦ δ' ἱσταμένη προσέφη γλαυκῶπις Ἀθήνη:
OD.15,10	"τηλέμαχ', οὐκέτι καλὰ δόμων ἄπο τῆλ' ἀλάλησαι,
OD.15,11	κτήματά τε προλιπὼν ἄνδρας τ' ἐν σοῖσι δόμοισιν
OD.15,12	οὕτω ὑπερφιάλους: μή τοι κατὰ πάντα φάγωσι
OD.15,13	κτήματα δασσάμενοι, σὺ δὲ τηϋσίην ὁδὸν ἔλθῃς.
OD.15,14	ἀλλ' ὄτρυνε τάχιστα βοὴν ἀγαθὸν Μενέλαον
OD.15,15	πεμπέμεν, ὄφρ' ἔτι οἴκοι ἀμύμονα μητέρα τέτμῃς.
OD.15,16	ἤδη γάρ ῥα πατήρ τε κασίγνητοί τε κέλονται
OD.15,17	Εὐρυμάχῳ γήμασθαι: ὁ γὰρ περιβάλλει ἅπαντας
OD.15,18	μνηστῆρας δώροισι καὶ ἐξώφελλεν ἔεδνα:
OD.15,19	μή νύ τι σεῦ ἀέκητι δόμων ἐκ κτῆμα φέρηται.
OD.15,20	οἶσθα γὰρ οἷος θυμὸς ἐνὶ στήθεσσι γυναικός:
OD.15,21	κείνου βούλεται οἶκον ὀφέλλειν, ὅς κεν ὀπυίῃ,
OD.15,22	παίδων δὲ προτέρων καὶ κουριδίοιο φίλοιο
OD.15,23	οὐκέτι μέμνηται τεθνηότος οὐδὲ μεταλλᾷ.
OD.15,24	ἀλλὰ σύ γ' ἐλθὼν αὐτὸς ἐπιτρέψειας ἕκαστα,
OD.15,25	δμῳάων ἥ τίς τοι ἀρίστη φαίνεται εἶναι,
OD.15,26	εἰς ὅ κέ τοι φήνωσι θεοὶ κυδρὴν παράκοιτιν.
OD.15,27	ἄλλο δέ τοί τι ἔπος ἐρέω, σὺ δὲ σύνθεο θυμῷ.
OD.15,28	μνηστήρων σ' ἐπιτηδὲς ἀριστῆες λοχόωσιν
OD.15,29	ἐν πορθμῷ Ἰθάκης τε Σάμοιό τε παιπαλοέσσης
OD.15,30	ἱέμενοι κτεῖναι, πρὶν πατρίδα γαῖαν ἱκέσθαι.
OD.15,31	ἀλλὰ τά γ' οὐκ ὀΐω: πρὶν καί τινα γαῖα καθέξει
OD.15,32	ἀνδρῶν μνηστήρων, οἵ τοι βίοτον κατέδουσιν.
OD.15,33	ἀλλὰ ἑκὰς νήσων ἀπέχειν εὐεργέα νῆα,
OD.15,34	νυκτὶ δ' ὁμῶς πλείειν: πέμψει δέ τοι οὖρον ὄπισθεν
OD.15,35	ἀθανάτων ὅς τίς σε φυλάσσει τε ῥύεταί τε.
OD.15,36	αὐτὰρ ἐπὴν πρώτην ἀκτὴν Ἰθάκης ἀφίκηαι,
OD.15,37	νῆα μὲν ἐς πόλιν ὀτρῦναι καὶ πάντας ἑταίρους,
OD.15,38	αὐτὸς δὲ πρώτιστα συβώτην εἰσαφικέσθαι,
OD.15,39	ὅς τοι ὑῶν ἐπίουρος, ὁμῶς δέ τοι ἤπια οἶδεν.
OD.15,40	ἔνθα δὲ νύκτ' ἀέσαι: τὸν δ' ὀτρῦναι πόλιν εἴσω
OD.15,41	ἀγγελίην ἐρέοντα περίφρονι Πηνελοπείῃ,
OD.15,42	οὕνεκά οἱ σῶς ἐσσι καὶ ἐκ Πύλου εἰλήλουθας."
OD.15,43	ἡ μὲν ἄρ' ὣς εἰποῦσ' ἀπέβη πρὸς μακρὸν Ὄλυμπον,
OD.15,44	αὐτὰρ ὁ Νεστορίδην ἐξ ἡδέος ὕπνου ἔγειρε
OD.15,45	λὰξ ποδὶ κινήσας, καί μιν πρὸς μῦθον ἔειπεν:
OD.15,46	"ἔγρεο, Νεστορίδη Πεισίστρατε: μώνυχας ἵππους
OD.15,47	ζεῦξον ὑφ' ἅρματ' ἄγων, ὄφρα πρήσσωμεν ὁδοῖο."
OD.15,48	τὸν δ' αὖ Νεστορίδης Πεισίστρατος ἀντίον ηὔδα:
OD.15,49	"Τηλέμαχ', οὔ πως ἔστιν, ἐπειγομένους περ ὁδοῖο,
OD.15,50	νύκτα διὰ δνοφερὴν ἐλάαν: τάχα δ' ἔσσεται ἠώς.
OD.15,51	ἀλλὰ μέν', εἰς ὅ κε δῶρα φέρων ἐπιδίφρια θήῃ
OD.15,52	ἥρως Ἀτρεΐδης, δουρίκλειτὸς Μενέλαος,
OD.15,53	καὶ μύθοισ' ἀγανοῖσι παραυδήσας ἀποπέμψῃ.
OD.15,54	τοῦ γάρ τε ξεῖνος μιμνῄσκεται ἤματα πάντα
OD.15,55	ἀνδρὸς ξεινοδόκου, ὅς κεν φιλότητα παράσχῃ."
OD.15,56	ὣς ἔφατ', αὐτίκα δὲ χρυσόθρονος ἤλυθεν Ἠώς.
OD.15,57	ἀγχίμολον δέ σφ' ἦλθε βοὴν ἀγαθὸς Μενέλαος,
OD.15,58	ἀνστὰς ἐξ εὐνῆς, Ἑλένης πάρα καλλικόμοιο.
OD.15,59	τὸν δ' ὡς οὖν ἐνόησεν Ὀδυσσῆος φίλος υἱός,
OD.15,60	σπερχόμενός ῥα χιτῶνα περὶ χροῒ σιγαλόεντα
OD.15,61	δῦνεν καὶ μέγα φᾶρος ἐπὶ στιβαροῖς βάλετ' ὤμοις
OD.15,62	ἥρως, βῆ δὲ θύραζε, παριστάμενος δὲ προσηύδα
OD.15,63	„Τηλέμαχος, φίλος υἱὸς Ὀδυσσῆος θείοιο:“
OD.15,64	"ἀτρεΐδη Μενέλαε διοτρεφές, ὄρχαμε λαῶν,
OD.15,65	ἤδη νῦν μ' ἀπόπεμπε φίλην ἐς πατρίδα γαῖαν:
OD.15,66	ἤδη γάρ μοι θυμὸς ἐέλδεται οἴκαδ' ἱκέσθαι."
OD.15,67	τὸν δ' ἠμείβετ' ἔπειτα βοὴν ἀγαθὸς Μενέλαος:
OD.15,68	"Τηλέμαχ', οὔ τί σ' ἐγώ γε πολὺν χρόνον ἐνθάδ' ἐρύξω
OD.15,69	ἱέμενον νόστοιο: νεμεσσῶμαι δὲ καὶ ἄλλῳ
OD.15,70	ἀνδρὶ ξεινοδόκῳ, ὅς κ' ἔξοχα μὲν φιλέῃσιν,
OD.15,71	ἔξοχα δ' ἐχθαίρῃσιν: ἀμείνω δ' αἴσιμα πάντα.
OD.15,72	ἶσόν τοι κακόν ἐσθ', ὅς τ' οὐκ ἐθέλοντα νέεσθαι
OD.15,73	ξεῖνον ἐποτρύνῃ καὶ ὃς ἐσσύμενον κατερύκῃ.
OD.15,74	„χρὴ ξεῖνον παρεόντα φιλεῖν, ἐθέλοντα δὲ πέμπειν.“
OD.15,75	ἀλλὰ μέν', εἰς ὅ κε δῶρα φέρων ἐπιδίφρια θείω
OD.15,76	καλά, σὺ δ' ὀφθαλμοῖσιν ἴδῃς, εἴπω δὲ γυναιξὶ
OD.15,77	δεῖπνον ἐνὶ μεγάροις τετυκεῖν ἅλις ἔνδον ἐόντων.
OD.15,78	ἀμφότερον, κῦδός τε καὶ ἀγλαΐη καὶ ὄνειαρ,
OD.15,79	δειπνήσαντας ἴμεν πολλὴν ἐπ' ἀπείρονα γαῖαν.
OD.15,80	εἰ δ' ἐθέλεις τραφθῆναι ἀν' Ἑλλάδα καὶ μέσον Ἄργος,
OD.15,81	ὄφρα τοι αὐτὸς ἕπωμαι, ὑποζεύξω δέ τοι ἵππους,
OD.15,82	ἄστεα δ' ἀνθρώπων ἡγήσομαι: οὐδέ τις ἥμεας
OD.15,83	αὔτως ἀππέμψει, δώσει δέ τε ἕν γε φέρεσθαι,
OD.15,84	ἠέ τινα τριπόδων εὐχάλκων ἠὲ λεβήτων
OD.15,85	ἠὲ δύ' ἡμιόνους ἠὲ χρύσειον ἄλεισον."
OD.15,86	τὸν δ' αὖ Τηλέμαχος πεπνυμένος ἀντίον ηὔδα:
OD.15,87	"Ἀτρεΐδη Μενέλαε διοτρεφές, ὄρχαμε λαῶν,
OD.15,88	βούλομαι ἤδη νεῖσθαι ἐφ' ἡμέτερ': οὐ γὰρ ὄπισθεν
OD.15,89	οὖρον ἰὼν κατέλειπον ἐπὶ κτεάτεσσιν ἐμοῖσι:
OD.15,90	μὴ πατέρ' ἀντίθεον διζήμενος αὐτὸς ὄλωμαι,
OD.15,91	ἤ τί μοι ἐκ μεγάρων κειμήλιον ἐσθλὸν ὄληται."
OD.15,92	αὐτὰρ ἐπεὶ τό γ' ἄκουσε βοὴν ἀγαθὸς Μενέλαος,
OD.15,93	αὐτίκ' ἄρ' ᾗ ἀλόχῳ ἠδὲ δμῳῇσι κέλευσε
OD.15,94	δεῖπνον ἐνὶ μεγάροις τετυκεῖν ἅλις ἔνδον ἐόντων.
OD.15,95	ἀγχίμολον δέ οἱ ἦλθε Βοηθοΐδης Ἐτεωνεύς,
OD.15,96	ἀνστὰς ἐξ εὐνῆς, ἐπεὶ οὐ πολὺ ναῖεν ἀπ' αὐτοῦ:
OD.15,97	τὸν πῦρ κῆαι ἄνωγε βοὴν ἀγαθὸς Μενέλαος
OD.15,98	ὀπτῆσαί τε κρεῶν: ὁ δ' ἄρ' οὐκ ἀπίθησεν ἀκούσας.
OD.15,99	αὐτὸς δ' ἐς θάλαμον κατεβήσετο κηώεντα,
OD.15,100	οὐκ οἶος, ἅμα τῷ γ' Ἑλένη κίε καὶ Μεγαπένθης.
OD.15,101	ἀλλ' ὅτε δή ῥ' ἵκαν', ὅθι οἱ κειμήλια κεῖτο,
OD.15,102	Ἀτρεΐδης μὲν ἔπειτα δέπας λάβεν ἀμφικύπελλον,
OD.15,103	υἱὸν δὲ κρητῆρα φέρειν Μεγαπένθε' ἄνωγεν
OD.15,104	ἀργύρεον: Ἑλένη δὲ παρίστατο φωριαμοῖσιν,
OD.15,105	ἔνθ' ἔσαν οἱ πέπλοι παμποίκιλοι, οὓς κάμεν αὐτή.
OD.15,106	τῶν ἕν' ἀειραμένη Ἑλένη φέρε, δῖα γυναικῶν,
OD.15,107	ὃς κάλλιστος ἔην ποικίλμασιν ἠδὲ μέγιστος,
OD.15,108	ἀστὴρ δ' ὣς ἀπέλαμπεν: ἔκειτο δὲ νείατος ἄλλων.
OD.15,109	βὰν δ' ἰέναι προτέρω διὰ δώματος, εἷος ἵκοντο
OD.15,110	Τηλέμαχον: τὸν δὲ προσέφη ξανθὸς Μενέλαος:
OD.15,111	"τηλέμαχ', ἦ τοι νόστον, ὅπως φρεσὶ σῇσι μενοινᾷς,
OD.15,112	ὥς τοι Ζεὺς τελέσειεν, ἐρίγδουπος πόσις Ἥρης.
OD.15,113	δώρων δ', ὅσσ' ἐν ἐμῷ οἴκῳ κειμήλια κεῖται,
OD.15,114	δώσω ὃ κάλλιστον καὶ τιμηέστατόν ἐστι.
OD.15,115	δώσω τοι κρητῆρα τετυγμένον: ἀργύρεος δὲ
OD.15,116	ἔστιν ἅπας, χρυσῷ δ' ἐπὶ χείλεα κεκράανται,
OD.15,117	ἔργον δ' Ἡφαίστοιο: πόρεν δέ ἑ Φαίδιμος ἥρως,
OD.15,118	Σιδονίων βασιλεύς, ὅθ' ἑὸς δόμος ἀμφεκάλυψε
OD.15,119	κεῖσέ με νοστήσαντα: τεῒν δ' ἐθέλω τόδ' ὀπάσσαι."
OD.15,120	ὣς εἰπὼν ἐν χερσὶ τίθει δέπας ἀμφικύπελλον
OD.15,121	ἥρως Ἀτρεΐδης: ὁ δ' ἄρα κρητῆρα φαεινὸν
OD.15,122	θῆκ' αὐτοῦ προπάροιθε φέρων κρατερὸς Μεγαπένθης,
OD.15,123	ἀργύρεον: Ἑλένη δὲ παρίστατο καλλιπάρηος
OD.15,124	πέπλον ἔχουσ' ἐν χερσίν, ἔπος τ' ἔφατ' ἔκ τ' ὀνόμαζε:
OD.15,125	"δῶρόν τοι καὶ ἐγώ, τέκνον φίλε, τοῦτο δίδωμι,
OD.15,126	μνῆμ' Ἑλένης χειρῶν, πολυηράτου ἐς γάμου ὥρην,
OD.15,127	σῇ ἀλόχῳ φορέειν: τεῖος δὲ φίλῃ παρὰ μητρὶ
OD.15,128	κεῖσθαι ἐνὶ μεγάρῳ. σὺ δέ μοι χαίρων ἀφίκοιο
OD.15,129	οἶκον ἐϋκτίμενον καὶ σὴν ἐς πατρίδα γαῖαν."
OD.15,130	ὣς εἰποῦσ' ἐν χερσὶ τίθει, ὁ δ' ἐδέξατο χαίρων.
OD.15,131	καὶ τὰ μὲν ἐς πείρινθα τίθει Πεισίστρατος ἥρως
OD.15,132	δεξάμενος, καὶ πάντα ἑῷ θηήσατο θυμῷ:
OD.15,133	τοὺς δ' ἦγε πρὸς δῶμα κάρη ξανθὸς Μενέλαος.
OD.15,134	ἑζέσθην δ' ἄρ' ἔπειτα κατὰ κλισμούς τε θρόνους τε.
OD.15,135	χέρνιβα δ' ἀμφίπολος προχόῳ ἐπέχευε φέρουσα
OD.15,136	καλῇ χρυσείῃ, ὑπὲρ ἀργυρέοιο λέβητος,
OD.15,137	νίψασθαι: παρὰ δὲ ξεστὴν ἐτάνυσσε τράπεζαν.
OD.15,138	σῖτον δ' αἰδοίη ταμίη παρέθηκε φέρουσα,
OD.15,139	„εἴδατα πόλλ' ἐπιθεῖσα, χαριζομένη παρεόντων:“
OD.15,140	πὰρ δὲ Βοηθοΐδης κρέα δαίετο καὶ νέμε μοίρας:
OD.15,141	οἰνοχόει δ' υἱὸς Μενελάου κυδαλίμοιο.
OD.15,142	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
OD.15,143	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
OD.15,144	δὴ τότε Τηλέμαχος καὶ Νέστορος ἀγλαὸς υἱὸς
OD.15,145	ἵππους τ' ἐζεύγνυντ' ἀνά θ' ἅρματα ποικίλ' ἔβαινον,
OD.15,146	ἐκ δ' ἔλασαν προθύροιο καὶ αἰθούσης ἐριδούπου.
OD.15,147	τοὺς δὲ μετ' Ἀτρεΐδης ἔκιε ξανθὸς Μενέλαος,
OD.15,148	οἶνον ἔχων ἐν χειρὶ μελίφρονα δεξιτερῆφι,
OD.15,149	ἐν δέπαϊ χρυσέῳ, ὄφρα λείψαντε κιοίτην.
OD.15,150	στῆ δ' ἵππων προπάροιθε, δεδισκόμενος δὲ προσηύδα:
OD.15,151	"χαίρετον, ὦ κούρω, καὶ Νέστορι ποιμένι λαῶν
OD.15,152	εἰπεῖν: ἦ γὰρ ἐμοί γε πατὴρ ὣς ἤπιος ἦεν,
OD.15,153	εἷος ἐνὶ Τροίῃ πολεμίζομεν υἷες Ἀχαιῶν."
OD.15,154	τὸν δ' αὖ Τηλέμαχος πεπνυμένος ἀντίον ηὔδα:
OD.15,155	"καὶ λίην κείνῳ γε, διοτρεφές, ὡς ἀγορεύεις,
OD.15,156	πάντα τάδ' ἐλθόντες καταλέξομεν. αἲ γὰρ ἐγὼν ὣς
OD.15,157	νοστήσας Ἰθάκηνδε κιχὼν Ὀδυσῆ' ἐνὶ οἴκῳ
OD.15,158	εἴποιμ', ὡς παρὰ σεῖο τυχὼν φιλότητος ἁπάσης
OD.15,159	ἔρχομαι, αὐτὰρ ἄγω κειμήλια πολλὰ καὶ ἐσθλά."
OD.15,160	ὣς ἄρα οἱ εἰπόντι ἐπέπτατο δεξιὸς ὄρνις,
OD.15,161	αἰετὸς ἀργὴν χῆνα φέρων ὀνύχεσσι πέλωρον,
OD.15,162	ἥμερον ἐξ αὐλῆς: οἱ δ' ἰύζοντες ἕποντο
OD.15,163	ἀνέρες ἠδὲ γυναῖκες: ὁ δέ σφισιν ἐγγύθεν ἐλθὼν
OD.15,164	δεξιὸς ἤϊξε πρόσθ' ἵππων. οἱ δὲ ἰδόντες
OD.15,165	γήθησαν, καὶ πᾶσιν ἐνὶ φρεσὶ θυμὸς ἰάνθη.
OD.15,166	τοῖσι δὲ Νεστορίδης Πεισίστρατος ἤρχετο μύθων:
OD.15,167	"φράζεο δή, Μενέλαε διοτρεφές, ὄρχαμε λαῶν,
OD.15,168	ἢ νῶϊν τόδ' ἔφηνε θεὸς τέρας ἦε σοὶ αὐτῷ."
OD.15,169	ὣς φάτο, μερμήριξε δ' ἀρηΐφιλος Μενέλαος,
OD.15,170	ὅππως οἱ κατὰ μοῖραν ὑποκρίναιτο νοήσας.
OD.15,171	τὸν δ' Ἑλένη τανύπεπλος ὑποφθαμένη φάτο μῦθον:
OD.15,172	"κλῦτέ μευ: αὐτὰρ ἐγὼ μαντεύσομαι, ὡς ἐνὶ θυμῷ
OD.15,173	ἀθάνατοι βάλλουσι καὶ ὡς τελέεσθαι ὀΐω.
OD.15,174	ὡς ὅδε χῆν' ἥρπαξ' ἀτιταλλομένην ἐνὶ οἴκῳ
OD.15,175	ἐλθὼν ἐξ ὄρεος, ὅθι οἱ γενεή τε τόκος τε,
OD.15,176	ὣς Ὀδυσεὺς κακὰ πολλὰ παθὼν καὶ πόλλ' ἐπαληθεὶς
OD.15,177	οἴκαδε νοστήσει καὶ τείσεται: ἠὲ καὶ ἤδη
OD.15,178	οἴκοι, ἀτὰρ μνηστῆρσι κακὸν πάντεσσι φυτεύει."
OD.15,179	τὴν δ' αὖ Τηλέμαχος πεπνυμένος ἀντίον ηὔδα:
OD.15,180	"οὕτω νῦν Ζεὺς θείη, ἐρίγδουπος πόσις Ἥρης:
OD.15,181	τῶ κέν τοι καὶ κεῖθι θεῷ ὣς εὐχετοῴμην."
OD.15,182	ἦ, καὶ ἐφ' ἵπποιϊν μάστιν βάλε: τοὶ δὲ μάλ' ὦκα
OD.15,183	ἤϊξαν πεδίονδε διὰ πτόλιος μεμαῶτες.
OD.15,184	οἱ δὲ πανημέριοι σεῖον ζυγὸν ἀμφὶς ἔχοντες.
OD.15,185	δύσετό τ' ἠέλιος σκιόωντό τε πᾶσαι ἀγυιαί:
OD.15,186	ἐς φηρὰς δ' ἵκοντο Διοκλῆος ποτὶ δῶμα,
OD.15,187	υἱέος Ὀρτιλόχοιο, τὸν Ἀλφειὸς τέκε παῖδα.
OD.15,188	ἔνθα δὲ νύκτ' ἄεσαν, ὁ δὲ τοῖς πὰρ ξείνια θῆκεν.
OD.15,189	ἦμος δ' ἠριγένεια φάνη ῥοδοδάκτυλος Ἠώς,
OD.15,190	ἵππους τ' ἐζεύγνυντ' ἀνά θ' ἅρματα ποικίλ' ἔβαινον,
OD.15,191	ἐκ δ' ἔλασαν προθύροιο καὶ αἰθούσης ἐριδούπου:
OD.15,192	μάστιξεν δ' ἐλάαν, τὼ δ' οὐκ ἀέκοντε πετέσθην.
OD.15,193	αἶψα δ' ἔπειθ' ἵκοντο Πύλου αἰπὺ πτολίεθρον:
OD.15,194	καὶ τότε Τηλέμαχος προσεφώνεε Νέστορος υἱόν:
OD.15,195	"νεστορίδη, πῶς κέν μοι ὑποσχόμενος τελέσειας
OD.15,196	μῦθον ἐμόν; ξεῖνοι δὲ διαμπερὲς εὐχόμεθ' εἶναι
OD.15,197	ἐκ πατέρων φιλότητος, ἀτὰρ καὶ ὁμήλικές εἰμεν:
OD.15,198	ἥδε δ' ὁδὸς καὶ μᾶλλον ὁμοφροσύνῃσιν ἐνήσει.
OD.15,199	μή με παρὲξ ἄγε νῆα, διοτρεφές, ἀλλὰ λίπ' αὐτοῦ,
OD.15,200	μή μ' ὁ γέρων ἀέκοντα κατάσχῃ ᾧ ἐνὶ οἴκῳ
OD.15,201	ἱέμενος φιλέειν: ἐμὲ δὲ χρεὼ θᾶσσον ἱκέσθαι."
OD.15,202	ὣς φάτο, Νεστορίδης δ' ἄρ' ἑῷ συμφράσσατο θυμῷ,
OD.15,203	ὅππως οἱ κατὰ μοῖραν ὑποσχόμενος τελέσειεν.
OD.15,204	ὧδε δέ οἱ φρονέοντι δοάσσατο κέρδιον εἶναι:
OD.15,205	στρέψ' ἵππους ἐπὶ νῆα θοὴν καὶ θῖνα θαλάσσης,
OD.15,206	νηῒ δ' ἐνὶ πρυμνῇ ἐξαίνυτο κάλλιμα δῶρα,
OD.15,207	ἐσθῆτα χρυσόν τε, τά οἱ Μενέλαος ἔδωκε:
OD.15,208	καί μιν ἐποτρύνων ἔπεα πτερόεντα προσηύδα:
OD.15,209	"σπουδῇ νῦν ἀνάβαινε κέλευέ τε πάντας ἑταίρους,
OD.15,210	πρὶν ἐμὲ οἴκαδ' ἱκέσθαι ἀπαγγεῖλαί τε γέροντι.
OD.15,211	εὖ γὰρ ἐγὼ τόδε οἶδα κατὰ φρένα καὶ κατὰ θυμόν:
OD.15,212	οἷος κείνου θυμὸς ὑπέρβιος, οὔ σε μεθήσει,
OD.15,213	ἀλλ' αὐτὸς καλέων δεῦρ' εἴσεται, οὐδέ ἕ φημι
OD.15,214	ἂψ ἰέναι κενεόν: μάλα γὰρ κεχολώσεται ἔμπης."
OD.15,215	ὣς ἄρα φωνήσας ἔλασεν καλλίτριχας ἵππους
OD.15,216	ἂψ Πυλίων εἰς ἄστυ, θοῶς δ' ἄρα δώμαθ' ἵκανε.
OD.15,217	Τηλέμαχος δ' ἑτάροισιν ἐποτρύνων ἐκέλευσεν:
OD.15,218	"ἐγκοσμεῖτε τὰ τεύχε', ἑταῖροι, νηῒ μελαίνῃ,
OD.15,219	αὐτοί τ' ἀμβαίνωμεν, ἵνα πρήσσωμεν ὁδοῖο."
OD.15,220	ὣς ἔφαθ', οἱ δ' ἄρα τοῦ μάλα μὲν κλύον ἠδ' ἐπίθοντο,
OD.15,221	αἶψα δ' ἄρ' εἴσβαινον καὶ ἐπὶ κληῖσι καθῖζον.
OD.15,222	ἦ τοι ὁ μὲν τὰ πονεῖτο καὶ εὔχετο, θῦε δ' Ἀθήνῃ
OD.15,223	νηῒ πάρα πρυμνῇ: σχεδόθεν δέ οἱ ἤλυθεν ἀνὴρ
OD.15,224	τηλεδαπός, φεύγων ἐξ Ἄργεος ἄνδρα κατακτάς,
OD.15,225	μάντις: ἀτὰρ γενεήν γε Μελάμποδος ἔκγονος ἦεν,
OD.15,226	ὃς πρὶν μέν ποτ' ἔναιε Πύλῳ ἔνι, μητέρι μήλων,
OD.15,227	ἀφνειὸς Πυλίοισι μέγ' ἔξοχα δώματα ναίων:
OD.15,228	δὴ τότε γ' ἄλλων δῆμον ἀφίκετο, πατρίδα φεύγων
OD.15,229	Νηλέα τε μεγάθυμον, ἀγαυότατον ζωόντων,
OD.15,230	ὅς οἱ χρήματα πολλὰ τελεσφόρον εἰς ἐνιαυτὸν
OD.15,231	εἶχε βίῃ. ὁ δὲ τεῖος ἐνὶ μεγάροις Φυλάκοιο
OD.15,232	δεσμῷ ἐν ἀργαλέῳ δέδετο, κρατέρ' ἄλγεα πάσχων
OD.15,233	εἵνεκα Νηλῆος κούρης ἄτης τε βαρείης,
OD.15,234	τήν οἱ ἐπὶ φρεσὶ θῆκε θεὰ δασπλῆτις Ἐρινύς.
OD.15,235	ἀλλ' ὁ μὲν ἔκφυγε κῆρα καὶ ἤλασε βοῦς ἐριμύκους
OD.15,236	ἐς Πύλον ἐκ Φυλάκης καὶ ἐτείσατο ἔργον ἀεικὲς
OD.15,237	ἀντίθεον Νηλῆα, κασιγνήτῳ δὲ γυναῖκα
OD.15,238	ἠγάγετο πρὸς δώμαθ': ὁ δ' ἄλλων ἵκετο δῆμον,
OD.15,239	Ἄργος ἐς ἱππόβοτον: τόθι γάρ νύ οἱ αἴσιμον ἦεν
OD.15,240	ναιέμεναι πολλοῖσιν ἀνάσσοντ' Ἀργείοισιν.
OD.15,241	ἔνθα δ' ἔγημε γυναῖκα καὶ ὑψερεφὲς θέτο δῶμα,
OD.15,242	γείνατο δ' Ἀντιφάτην καὶ Μάντιον, υἷε κραταιώ.
OD.15,243	Ἀντιφάτης μὲν τίκτεν Ὀϊκλῆα μεγάθυμον,
OD.15,244	αὐτὰρ Ὀϊκλείης λαοσσόον Ἀμφιάρηον,
OD.15,245	ὃν περὶ κῆρι φίλει Ζεύς τ' αἰγίοχος καὶ Ἀπόλλων
OD.15,246	παντοίην φιλότητ': οὐδ' ἵκετο γήραος οὐδόν,
OD.15,247	ἀλλ' ὄλετ' ἐν Θήβῃσι γυναίων εἵνεκα δώρων.
OD.15,248	τοῦ υἱεῖς ἐγένοντ' Ἀλκμάων Ἀμφίλοχός τε.
OD.15,249	Μάντιος αὖ τέκετο Πολυφείδεά τε Κλεῖτόν τε:
OD.15,250	ἀλλ' ἦ τοι Κλεῖτον χρυσόθρονος ἥρπασεν Ἠὼς
OD.15,251	κάλλεος εἵνεκα οἷο, ἵν' ἀθανάτοισι μετείη:
OD.15,252	αὐτὰρ ὑπέρθυμον Πολυφείδεα μάντιν Ἀπόλλων
OD.15,253	θῆκε βροτῶν ὄχ' ἄριστον, ἐπεὶ θάνεν Ἀμφιάρηος:
OD.15,254	ὅς ῥ' Ὑπερησίηνδ' ἀπενάσσατο πατρὶ χολωθείς,
OD.15,255	ἔνθ' ὅ γε ναιετάων μαντεύετο πᾶσι βροτοῖσι.
OD.15,256	τοῦ μὲν ἄρ' υἱὸς ἐπῆλθε, Θεοκλύμενος δ' ὄνομ' ἦεν,
OD.15,257	ὃς τότε Τηλεμάχου πέλας ἵστατο: τὸν δ' ἐκίχανε
OD.15,258	σπένδοντ' εὐχόμενόν τε θοῇ παρὰ νηῒ μελαίνῃ,
OD.15,259	καί μιν φωνήσας ἔπεα πτερόεντα προσηύδα:
OD.15,260	"ὦ φίλ', ἐπεί σε θύοντα κιχάνω τῷδ' ἐνὶ χώρῳ,
OD.15,261	λίσσομ' ὑπὲρ θυέων καὶ δαίμονος, αὐτὰρ ἔπειτα
OD.15,262	σῆς τ' αὐτοῦ κεφαλῆς καὶ ἑταίρων, οἵ τοι ἕπονται,
OD.15,263	εἰπέ μοι εἰρομένῳ νημερτέα μηδ' ἐπικεύσῃς:
OD.15,264	τίς πόθεν εἰς ἀνδρῶν; πόθι τοι πόλις ἠδὲ τοκῆες;"
OD.15,265	τὸν δ' αὖ Τηλέμαχος πεπνυμένος ἀντίον ηὔδα:
OD.15,266	"τοιγὰρ ἐγώ τοι, ξεῖνε, μάλ' ἀτρεκέως ἀγορεύσω.
OD.15,267	ἐξ Ἰθάκης γένος εἰμί, πατὴρ δέ μοί ἐστιν Ὀδυσσεύς,
OD.15,268	εἴ ποτ' ἔην: νῦν δ' ἤδη ἀπέφθιτο λυγρῷ ὀλέθρῳ.
OD.15,269	τοὔνεκα νῦν ἑτάρους τε λαβὼν καὶ νῆα μέλαιναν
OD.15,270	ἦλθον πευσόμενος πατρὸς δὴν οἰχομένοιο."
OD.15,271	τὸν δ' αὖτε προσέειπε Θεοκλύμενος θεοειδής:
OD.15,272	"οὕτω τοι καὶ ἐγὼν ἐκ πατρίδος, ἄνδρα κατακτὰς
OD.15,273	ἔμφυλον: πολλοὶ δὲ κασίγνητοί τε ἔται τε
OD.15,274	Ἄργος ἀν' ἱππόβοτον, μέγα δὲ κρατέουσιν Ἀχαιῶν:
OD.15,275	τῶν ὑπαλευάμενος θάνατον καὶ κῆρα μέλαιναν
OD.15,276	φεύγω, ἐπεί νύ μοι αἶσα κατ' ἀνθρώπους ἀλάλησθαι.
OD.15,277	ἀλλά με νηὸς ἔφεσσαι, ἐπεί σε φυγὼν ἱκέτευσα,
OD.15,278	μή με κατακτείνωσι: διωκέμεναι γὰρ ὀΐω."
OD.15,279	τὸν δ' αὖ Τηλέμαχος πεπνυμένος ἀντίον ηὔδα:
OD.15,280	"οὐ μὲν δή σ' ἐθέλοντά γ' ἀπώσω νηὸς ἐΐσης,
OD.15,281	ἀλλ' ἕπευ: αὐτὰρ κεῖθι φιλήσεαι, οἷά κ' ἔχωμεν."
OD.15,282	ὣς ἄρα φωνήσας οἱ ἐδέξατο χάλκεον ἔγχος:
OD.15,283	καὶ τό γ' ἐπ' ἰκριόφιν τάνυσεν νεὸς ἀμφιελίσσης,
OD.15,284	ἂν δὲ καὶ αὐτὸς νηὸς ἐβήσετο ποντοπόροιο.
OD.15,285	ἐν πρύμνῃ δ' ἄρ' ἔπειτα καθέζετο, πὰρ δὲ οἷ αὐτῷ
OD.15,286	εἷσε Θεοκλύμενον: τοὶ δὲ πρυμνήσι' ἔλυσαν.
OD.15,287	Τηλέμαχος δ' ἑτάροισιν ἐποτρύνων ἐκέλευσεν
OD.15,288	ὅπλων ἅπτεσθαι: τοὶ δ' ἐσσυμένως ἐπίθοντο.
OD.15,289	ἱστὸν δ' εἰλάτινον κοίλης ἔντοσθε μεσόδμης
OD.15,290	στῆσαν ἀείραντες, κατὰ δὲ προτόνοισιν ἔδησαν,
OD.15,291	ἕλκον δ' ἱστία λευκὰ ἐϋστρέπτοισι βοεῦσι.
OD.15,292	τοῖσιν δ' ἴκμενον οὖρον ἵει γλαυκῶπις Ἀθήνη,
OD.15,293	λάβρον ἐπαιγίζοντα δι' αἰθέρος, ὄφρα τάχιστα
OD.15,294	νηῦς ἀνύσειε θέουσα θαλάσσης ἁλμυρὸν ὕδωρ.
OD.15,295	„βὰν δὲ παρὰ Κρουνοὺς καὶ Χαλκίδα καλλιρέεθρον.“
OD.15,296	δύσετό τ' ἠέλιος σκιόωντό τε πᾶσαι ἀγυιαί:
OD.15,297	ἡ δὲ Φεὰς ἐπέβαλλεν ἐπειγομένη Διὸς οὔρῳ,
OD.15,298	ἠδὲ παρ' Ἤλιδα δῖαν, ὅθι κρατέουσιν Ἐπειοί.
OD.15,299	ἔνθεν δ' αὖ νήσοισιν ἐπιπροέηκε θοῇσιν,
OD.15,300	ὁρμαίνων, ἤ κεν θάνατον φύγοι ἦ κεν ἁλοίη.
OD.15,301	τὼ δ' αὖτ' ἐν κλισίῃ Ὀδυσεὺς καὶ δῖος ὑφορβὸς
OD.15,302	δορπείτην: παρὰ δέ σφιν ἐδόρπεον ἀνέρες ἄλλοι.
OD.15,303	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
OD.15,304	τοῖς δ' Ὀδυσεὺς μετέειπε, συβώτεω πειρητίζων,
OD.15,305	ἤ μιν ἔτ' ἐνδυκέως φιλέοι μεῖναί τε κελεύοι
OD.15,306	αὐτοῦ ἐνὶ σταθμῷ ἦ ὀτρύνειε πόλινδε:
OD.15,307	"κέκλυθι νῦν, Εὔμαιε, καὶ ἄλλοι πάντες ἑταῖροι:
OD.15,308	ἠῶθεν προτὶ ἄστυ λιλαίομαι ἀπονέεσθαι
OD.15,309	πτωχεύσων, ἵνα μή σε κατατρύχω καὶ ἑταίρους.
OD.15,310	ἀλλά μοι εὖ θ' ὑπόθευ καὶ ἅμ' ἡγεμόν' ἐσθλὸν ὄπασσον,
OD.15,311	ὅς κέ με κεῖσ' ἀγάγῃ: κατὰ δὲ πτόλιν αὐτὸς ἀνάγκῃ
OD.15,312	πλάγξομαι, αἴ κέν τις κοτύλην καὶ πύρνον ὀρέξῃ.
OD.15,313	καί κ' ἐλθὼν πρὸς δώματ' Ὀδυσσῆος θείοιο
OD.15,314	ἀγγελίην εἴποιμι περίφρονι Πηνελοπείῃ,
OD.15,315	καί κε μνηστήρεσσιν ὑπερφιάλοισι μιγείην,
OD.15,316	εἴ μοι δεῖπνον δοῖεν ὀνείατα μυρί' ἔχοντες.
OD.15,317	αἶψά κεν εὖ δρώοιμι μετὰ σφίσιν, ὅττι θέλοιεν.
OD.15,318	ἐκ γάρ τοι ἐρέω, σὺ δὲ σύνθεο καί μευ ἄκουσον:
OD.15,319	Ἑρμείαο ἕκητι διακτόρου, ὅς ῥά τε πάντων
OD.15,320	ἀνθρώπων ἔργοισι χάριν καὶ κῦδος ὀπάζει,
OD.15,321	δρηστοσύνῃ οὐκ ἄν μοι ἐρίσσειε βροτὸς ἄλλος,
OD.15,322	πῦρ τ' εὖ νηῆσαι διά τε ξύλα δανὰ κεάσσαι,
OD.15,323	δαιτρεῦσαί τε καὶ ὀπτῆσαι καὶ οἰνοχοῆσαι,
OD.15,324	οἷά τε τοῖς ἀγαθοῖσι παραδρώωσι χέρηες."
OD.15,325	τὸν δὲ μέγ' ὀχθήσας προσέφης, Εὔμαιε συβῶτα:
OD.15,326	"ὤ μοι, ξεῖνε, τίη τοι ἐνὶ φρεσὶ τοῦτο νόημα
OD.15,327	ἔπλετο; ἦ σύ γε πάγχυ λιλαίεαι αὐτόθ' ὀλέσθαι,
OD.15,328	εἰ δὴ μνηστήρων ἐθέλεις καταδῦναι ὅμιλον,
OD.15,329	τῶν ὕβρις τε βίη τε σιδήρεον οὐρανὸν ἵκει.
OD.15,330	οὔ τοι τοιοίδ' εἰσὶν ὑποδρηστῆρες ἐκείνων,
OD.15,331	ἀλλὰ νέοι, χλαίνας εὖ εἱμένοι ἠδὲ χιτῶνας,
OD.15,332	αἰεὶ δὲ λιπαροὶ κεφαλὰς καὶ καλὰ πρόσωπα,
OD.15,333	οἵ σφιν ὑποδρώωσιν: ἐΰξεστοι δὲ τράπεζαι
OD.15,334	σίτου καὶ κρειῶν ἠδ' οἴνου βεβρίθασιν.
OD.15,335	ἀλλὰ μέν': οὐ γάρ τίς τοι ἀνιᾶται παρεόντι,
OD.15,336	οὔτ' ἐγὼ οὔτε τις ἄλλος ἑταίρων, οἵ μοι ἔασιν.
OD.15,337	αὐτὰρ ἐπὴν ἔλθῃσιν Ὀδυσσῆος φίλος υἱός,
OD.15,338	κεῖνός σε χλαῖνάν τε χιτῶνά τε εἵματα ἕσσει,
OD.15,339	πέμψει δ' ὅππῃ σε κραδίη θυμός τε κελεύει."
OD.15,340	τὸν δ' ἠμείβετ' ἔπειτα πολύτλας δῖος Ὀδυσσεύς:
OD.15,341	"αἴθ' οὕτως, Εὔμαιε, φίλος Διὶ πατρὶ γένοιο
OD.15,342	ὡς ἐμοί, ὅττι μ' ἔπαυσας ἄλης καὶ ὀϊζύος αἰνῆς.
OD.15,343	πλαγκτοσύνης δ' οὐκ ἔστι κακώτερον ἄλλο βροτοῖσιν:
OD.15,344	ἀλλ' ἕνεκ' οὐλομένης γαστρὸς κακὰ κήδε' ἔχουσιν
OD.15,345	„ἀνέρες, ὅν τιν' ἵκηται ἄλη καὶ πῆμα καὶ ἄλγος.“
OD.15,346	νῦν δ' ἐπεὶ ἰσχανάᾳς μεῖναί τέ με κεῖνον ἄνωγας,
OD.15,347	εἴπ' ἄγε μοι περὶ μητρὸς Ὀδυσσῆος θείοιο
OD.15,348	πατρός θ', ὃν κατέλειπεν ἰὼν ἐπὶ γήραος οὐδῷ,
OD.15,349	ἤ που ἔτι ζώουσιν ὑπ' αὐγὰς ἠελίοιο,
OD.15,350	ἦ ἤδη τεθνᾶσι καὶ εἰν Ἀΐδαο δόμοισι."
OD.15,351	τὸν δ' αὖτε προσέειπε συβώτης, ὄρχαμος ἀνδρῶν:
OD.15,352	"τοιγὰρ ἐγώ τοι, ξεῖνε, μάλ' ἀτρεκέως ἀγορεύσω.
OD.15,353	Λαέρτης μὲν ἔτι ζώει, Διὶ δ' εὔχεται αἰεὶ
OD.15,354	θυμὸν ἀπὸ μελέων φθίσθαι οἷσ' ἐν μεγάροισιν:
OD.15,355	ἐκπάγλως γὰρ παιδὸς ὀδύρεται οἰχομένοιο
OD.15,356	κουριδίης τ' ἀλόχοιο δαΐφρονος, ἥ ἑ μάλιστα
OD.15,357	ἤκαχ' ἀποφθιμένη καὶ ἐν ὠμῷ γήραϊ θῆκεν.
OD.15,358	ἡ δ' ἄχεϊ οὗ παιδὸς ἀπέφθιτο κυδαλίμοιο,
OD.15,359	λευγαλέῳ θανάτῳ, ὡς μὴ θάνοι ὅς τις ἐμοί γε
OD.15,360	ἐνθάδε ναιετάων φίλος εἴη καὶ φίλα ἕρδοι.
OD.15,361	ὄφρα μὲν οὖν δὴ κείνη ἔην, ἀχέουσά περ ἔμπης,
OD.15,362	τόφρα τί μοι φίλον ἔσκε μεταλλῆσαι καὶ ἐρέσθαι,
OD.15,363	οὕνεκά μ' αὐτὴ θρέψεν ἅμα Κτιμένῃ τανυπέπλῳ,
OD.15,364	θυγατέρ' ἰφθίμῃ, τὴν ὁπλοτάτην τέκε παίδων:
OD.15,365	τῇ ὁμοῦ ἐτρεφόμην, ὀλίγον δέ τί μ' ἧσσον ἐτίμα.
OD.15,366	αὐτὰρ ἐπεί ῥ' ἥβην πολυήρατον ἱκόμεθ' ἄμφω,
OD.15,367	τὴν μὲν ἔπειτα Σάμηνδ' ἔδοσαν καὶ μυρί' ἕλοντο,
OD.15,368	αὐτὰρ ἐμὲ χλαῖνάν τε χιτῶνά τε εἵματ' ἐκείνη
OD.15,369	καλὰ μάλ' ἀμφιέσασα ποσίν θ' ὑποδήματα δοῦσα
OD.15,370	ἀγρόνδε προΐαλλε: φίλει δέ με κηρόθι μᾶλλον.
OD.15,371	νῦν δ' ἤδη τούτων ἐπιδεύομαι: ἀλλά μοι αὐτῷ
OD.15,372	ἔργον ἀέξουσιν μάκαρες θεοί, ᾧ ἐπιμίμνω:
OD.15,373	τῶν ἔφαγόν τ' ἔπιόν τε καὶ αἰδοίοισιν ἔδωκα.
OD.15,374	ἐκ δ' ἄρα δεσποίνης οὐ μείλιχόν ἐστιν ἀκοῦσαι
OD.15,375	οὔτ' ἔπος οὔτε τι ἔργον, ἐπεὶ κακὸν ἔμπεσεν οἴκῳ,
OD.15,376	ἄνδρες ὑπερφίαλοι: μέγα δὲ δμῶες χατέουσιν
OD.15,377	ἀντία δεσποίνης φάσθαι καὶ ἕκαστα πυθέσθαι
OD.15,378	καὶ φαγέμεν πιέμεν τε, ἔπειτα δὲ καί τι φέρεσθαι
OD.15,379	ἀγρόνδ', οἷά τε θυμὸν ἀεὶ δμώεσσιν ἰαίνει."
OD.15,380	τὸν δ' ἀπαμειβόμενος προσέφη πολύμητις Ὀδυσσεύς:
OD.15,381	"ὢ πόποι, ὡς ἄρα τυτθὸς ἐών, Εὔμαιε συβῶτα,
OD.15,382	πολλὸν ἀπεπλάγχθης σῆς πατρίδος ἠδὲ τοκήων.
OD.15,383	ἀλλ' ἄγε μοι τόδε εἰπὲ καὶ ἀτρεκέως κατάλεξον,
OD.15,384	ἠὲ διεπράθετο πτόλις ἀνδρῶν εὐρυάγυια,
OD.15,385	ᾗ ἔνι ναιετάασκε πατὴρ καὶ πότνια μήτηρ,
OD.15,386	ἦ σέ γε μουνωθέντα παρ' οἴεσιν ἢ παρὰ βουσὶν
OD.15,387	ἄνδρες δυσμενέες νηυσὶν λάβον ἠδ' ἐπέρασσαν
OD.15,388	τοῦδ' ἀνδρὸς πρὸς δώμαθ', ὁ δ' ἄξιον ὦνον ἔδωκε."
OD.15,389	τὸν δ' αὖτε προσέειπε συβώτης, ὄρχαμος ἀνδρῶν:
OD.15,390	"ξεῖν', ἐπεὶ ἂρ δὴ ταῦτά μ' ἀνείρεαι ἠδὲ μεταλλᾷς,
OD.15,391	σιγῇ νῦν ξυνίει καὶ τέρπεο πῖνέ τε οἶνον,
OD.15,392	ἥμενος. αἵδε δὲ νύκτες ἀθέσφατοι: ἔστι μὲν εὕδειν,
OD.15,393	ἔστι δὲ τερπομένοισιν ἀκουέμεν: οὐδέ τί σε χρή,
OD.15,394	πρὶν ὥρη, καταλέχθαι: ἀνίη καὶ πολὺς ὕπνος.
OD.15,395	τῶν δ' ἄλλων ὅτινα κραδίη καὶ θυμὸς ἀνώγει,
OD.15,396	εὑδέτω ἐξελθών: ἅμα δ' ἠόϊ φαινομένηφι
OD.15,397	δειπνήσας ἅμ' ὕεσσιν ἀνακτορίῃσιν ἑπέσθω.
OD.15,398	νῶϊ δ' ἐνὶ κλισίῃ πίνοντέ τε δαινυμένω τε
OD.15,399	κήδεσιν ἀλλήλων τερπώμεθα λευγαλέοισι
OD.15,400	μνωομένω: μετὰ γάρ τε καὶ ἄλγεσι τέρπεται ἀνήρ,
OD.15,401	ὅς τις δὴ μάλα πολλὰ πάθῃ καὶ πόλλ' ἐπαληθῇ.
OD.15,402	τοῦτο δέ τοι ἐρέω, ὅ μ' ἀνείρεαι ἠδὲ μεταλλᾷς.
OD.15,403	νῆσός τις Συρίη κικλήσκεται, εἴ που ἀκούεις,
OD.15,404	Ὀρτυγίης καθύπερθεν, ὅθι τροπαὶ ἠελίοιο,
OD.15,405	οὔ τι περιπληθὴς λίην τόσον, ἀλλ' ἀγαθὴ μέν,
OD.15,406	εὔβοος εὔμηλος, οἰνοπληθὴς πολύπυρος.
OD.15,407	πείνη δ' οὔ ποτε δῆμον ἐσέρχεται, οὐδέ τις ἄλλη
OD.15,408	νοῦσος ἐπὶ στυγερὴ πέλεται δειλοῖσι βροτοῖσιν:
OD.15,409	ἀλλ' ὅτε γηράσκωσι πόλιν κάτα φῦλ' ἀνθρώπων,
OD.15,410	ἐλθὼν ἀργυρότοξος Ἀπόλλων Ἀρτέμιδι ξύν,
OD.15,411	οἷσ' ἀγανοῖσι βέλεσσιν ἐποιχόμενος κατέπεφνεν.
OD.15,412	ἔνθα δύω πόλιες, δίχα δέ σφισι πάντα δέδασται:
OD.15,413	τῇσιν δ' ἀμφοτέρῃσι πατὴρ ἐμὸς ἐμβασίλευε,
OD.15,414	Κτήσιος Ὀρμενίδης, ἐπιείκελος ἀθανάτοισιν.
OD.15,415	ἔνθα δὲ Φοίνικες ναυσικλυτοὶ ἤλυθον ἄνδρες,
OD.15,416	τρῶκται, μυρί' ἄγοντες ἀθύρματα νηῒ μελαίνῃ.
OD.15,417	ἔσκε δὲ πατρὸς ἐμοῖο γυνὴ Φοίνισσ' ἐνὶ οἴκῳ,
OD.15,418	καλή τε μεγάλη τε καὶ ἀγλαὰ ἔργα ἰδυῖα:
OD.15,419	τὴν δ' ἄρα Φοίνικες πολυπαίπαλοι ἠπερόπευον.
OD.15,420	πλυνούσῃ τις πρῶτα μίγη κοίλῃ παρὰ νηῒ
OD.15,421	εὐνῇ καὶ φιλότητι, τά τε φρένας ἠπεροπεύει
OD.15,422	θηλυτέρῃσι γυναιξί, καὶ ἥ κ' εὐεργὸς ἔῃσιν.
OD.15,423	εἰρώτα δὴ ἔπειτα, τίς εἴη καὶ πόθεν ἔλθοι:
OD.15,424	ἡ δὲ μάλ' αὐτίκα πατρὸς ἐπέφραδεν ὑψερεφὲς δῶ:
OD.15,425	ἐκ μὲν Σιδῶνος πολυχάλκου εὔχομαι εἶναι,
OD.15,426	κούρη δ' εἴμ' Ἀρύβαντος ἐγὼ ῥυδὸν ἀφνειοῖο:
OD.15,427	ἀλλά μ' ἀνήρπαξαν Τάφιοι ληΐστορες ἄνδρες
OD.15,428	ἀγρόθεν ἐρχομένην, πέρασαν δέ με δεῦρ' ἀγαγόντες
OD.15,429	τοῦδ' ἀνδρὸς πρὸς δώμαθ': ὁ δ' ἄξιον ὦνον ἔδωκε.
OD.15,430	τὴν δ' αὖτε προσέειπεν ἀνήρ, ὃς μίσγετο λάθρῃ:
OD.15,431	ἦ ῥά κε νῦν πάλιν αὖτις ἅμ' ἡμῖν οἴκαδ' ἕποιο,
OD.15,432	ὄφρα ἴδῃ πατρὸς καὶ μητέρος ὑψερεφὲς δῶ
OD.15,433	αὐτούς τ'; ἦ γὰρ ἔτ' εἰσὶ καὶ ἀφνειοὶ καλέονται.
OD.15,434	τὸν δ' αὖτε προσέειπε γυνὴ καὶ ἀμείβετο μύθῳ:
OD.15,435	εἴη κεν καὶ τοῦτ', εἴ μοι ἐθέλοιτέ γε, ναῦται,
OD.15,436	ὅρκῳ πιστωθῆναι ἀπήμονά μ' οἴκαδ' ἀπάξειν.
OD.15,437	ὣς ἔφαθ', οἱ δ' ἄρα πάντες ἐπώμνυον, ὡς ἐκέλευεν.
OD.15,438	αὐτὰρ ἐπεί ῥ' ὄμοσάν τε τελεύτησάν τε τὸν ὅρκον,
OD.15,439	τοῖς δ' αὖτις μετέειπε γυνὴ καὶ ἀμείβετο μύθῳ:
OD.15,440	σιγῇ νῦν: μή τίς με προσαυδάτω ἐπέεσσιν
OD.15,441	ὑμετέρων ἑτάρων ξυμβλήμενος ἢ ἐν ἀγυιῇ
OD.15,442	ἤ που ἐπὶ κρήνῃ: μή τις ποτὶ δῶμα γέροντι
OD.15,443	ἐλθὼν ἐξείπῃ, ὁ δ' ὀϊσάμενος καταδήσῃ
OD.15,444	δεσμῷ ἐν ἀργαλέῳ, ὑμῖν δ' ἐπιφράσσετ' ὄλεθρον.
OD.15,445	ἀλλ' ἔχετ' ἐν φρεσὶ μῦθον, ἐπείγετε δ' ὦνον ὁδαίων.
OD.15,446	ἀλλ' ὅτε κεν δὴ νηῦς πλείη βιότοιο γένηται,
OD.15,447	ἀγγελίη μοι ἔπειτα θοῶς πρὸς δώμαθ' ἱκέσθω:
OD.15,448	οἴσω γὰρ καὶ χρυσόν, ὅτις χ' ὑποχείριος ἔλθῃ.
OD.15,449	καὶ δέ κεν ἄλλ' ἐπίβαθρον ἐγὼν ἐθέλουσά γε δοίην:
OD.15,450	παῖδα γὰρ ἀνδρὸς ἐῆος ἐνὶ μεγάροισ' ἀτιτάλλω,
OD.15,451	κερδαλέον δὴ τοῖον, ἅμα τροχόωντα θύραζε:
OD.15,452	τόν κεν ἄγοιμ' ἐπὶ νηός, ὁ δ' ὕμιν μυρίον ὦνον
OD.15,453	ἄλφοι, ὅπῃ περάσητε κατ' ἀλλοθρόους ἀνθρώπους.
OD.15,454	ἡ μὲν ἄρ' ὣς εἰποῦσ' ἀπέβη πρὸς δώματα καλά:
OD.15,455	οἱ δ' ἐνιαυτὸν ἅπαντα παρ' ἡμῖν αὖθι μένοντες
OD.15,456	ἐν νηῒ γλαφυρῇ βίοτον πολὺν ἐμπολόωντο.
OD.15,457	ἀλλ' ὅτε δὴ κοίλη νηῦς ἤχθετο τοῖσι νέεσθαι,
OD.15,458	καὶ τότ' ἄρ' ἄγγελον ἧκαν, ὃς ἀγγείλειε γυναικί.
OD.15,459	ἤλυθ' ἀνὴρ πολύϊδρις ἐμοῦ πρὸς δώματα πατρὸς
OD.15,460	χρύσεον ὅρμον ἔχων, μετὰ δ' ἠλέκτροισιν ἔερτο.
OD.15,461	τὸν μὲν ἄρ' ἐν μεγάρῳ δμῳαὶ καὶ πότνια μήτηρ
OD.15,462	χερσίν τ' ἀμφαφόωντο καὶ ὀφθαλμοῖσιν ὁρῶντο,
OD.15,463	ὦνον ὑπισχόμεναι: ὁ δὲ τῇ κατένευσε σιωπῇ.
OD.15,464	ἦ τοι ὁ καννεύσας κοίλην ἐπὶ νῆα βεβήκει,
OD.15,465	ἡ δ' ἐμὲ χειρὸς ἑλοῦσα δόμων ἐξῆγε θύραζε.
OD.15,466	εὗρε δ' ἐνὶ προδόμῳ ἠμὲν δέπα ἠδὲ τραπέζας
OD.15,467	ἀνδρῶν δαιτυμόνων, οἵ μευ πατέρ' ἀμφεπένοντο.
OD.15,468	οἱ μὲν ἄρ' ἐς θῶκον πρόμολον δήμοιό τε φῆμιν,
OD.15,469	ἡ δ' αἶψα τρί' ἄλεισα κατακρύψασ' ὑπὸ κόλπῳ
OD.15,470	ἔκφερεν: αὐτὰρ ἐγὼν ἑπόμην ἀεσιφροσύνῃσι.
OD.15,471	δύσετό τ' ἠέλιος σκιόωντό τε πᾶσαι ἀγυιαί:
OD.15,472	ἡμεῖς δ' ἐς λιμένα κλυτὸν ἤλθομεν ὦκα κιόντες,
OD.15,473	ἔνθ' ἄρα Φοινίκων ἀνδρῶν ἦν ὠκύαλος νηῦς.
OD.15,474	οἱ μὲν ἔπειτ' ἀναβάντες ἐπέπλεον ὑγρὰ κέλευθα,
OD.15,475	νὼ ἀναβησάμενοι: ἐπὶ δὲ Ζεὺς οὖρον ἴαλλεν.
OD.15,476	ἑξῆμαρ μὲν ὁμῶς πλέομεν νύκτας τε καὶ ἦμαρ:
OD.15,477	ἀλλ' ὅτε δὴ ἕβδομον ἦμαρ ἐπὶ Ζεὺς θῆκε Κρονίων,
OD.15,478	τὴν μὲν ἔπειτα γυναῖκα βάλ' Ἄρτεμις ἰοχέαιρα,
OD.15,479	ἄντλῳ δ' ἐνδούπησε πεσοῦσ' ὡς εἰναλίη κήξ.
OD.15,480	καὶ τὴν μὲν φώκῃσι καὶ ἰχθύσι κύρμα γενέσθαι
OD.15,481	ἔκβαλον: αὐτὰρ ἐγὼ λιπόμην ἀκαχήμενος ἦτορ.
OD.15,482	τοὺς δ' Ἰθάκῃ ἐπέλασσε φέρων ἄνεμός τε καὶ ὕδωρ,
OD.15,483	ἔνθα με Λαέρτης πρίατο κτεάτεσσιν ἑοῖσιν.
OD.15,484	οὕτω τήνδε τε γαῖαν ἐγὼν ἴδον ὀφθαλμοῖσι."
OD.15,485	τὸν δ' αὖ διογενὴς Ὀδυσεὺς ἠμείβετο μύθῳ:
OD.15,486	"Εὔμαι', ἦ μάλα δή μοι ἐνὶ φρεσὶ θυμὸν ὄρινας
OD.15,487	ταῦτα ἕκαστα λέγων, ὅσα δὴ πάθες ἄλγεα θυμῷ.
OD.15,488	ἀλλ' ἦ τοι σοὶ μὲν παρὰ καὶ κακῷ ἐσθλὸν ἔθηκε
OD.15,489	Ζεύς, ἐπεὶ ἀνδρὸς δώματ' ἀφίκεο πολλὰ μογήσας
OD.15,490	ἠπίου, ὃς δή τοι παρέχει βρῶσίν τε πόσιν τε
OD.15,491	ἐνδυκέως, ζώεις δ' ἀγαθὸν βίον: αὐτὰρ ἐγώ γε
OD.15,492	πολλὰ βροτῶν ἐπὶ ἄστε' ἀλώμενος ἐνθάδ' ἱκάνω."
OD.15,493	ὣς οἱ μὲν τοιαῦτα πρὸς ἀλλήλους ἀγόρευον,
OD.15,494	καδδραθέτην δ' οὐ πολλὸν ἐπὶ χρόνον, ἀλλὰ μίνυνθα:
OD.15,495	αἶψα γὰρ Ἠὼς ἦλθεν ἐΰθρονος. οἱ δ' ἐπὶ χέρσου
OD.15,496	Τηλεμάχου ἕταροι λύον ἱστία, κὰδ δ' ἕλον ἱστὸν
OD.15,497	καρπαλίμως, τὴν δ' εἰς ὅρμον προέρεσσαν ἐρετμοῖς.
OD.15,498	ἐκ δ' εὐνὰς ἔβαλον, κατὰ δὲ πρυμνήσι' ἔδησαν:
OD.15,499	ἐκ δὲ καὶ αὐτοὶ βαῖνον ἐπὶ ῥηγμῖνι θαλάσσης
OD.15,500	δεῖπνόν τ' ἐντύνοντο κερῶντό τε αἴθοπα οἶνον.
OD.15,501	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
OD.15,502	τοῖσι δὲ Τηλέμαχος πεπνυμένος ἤρχετο μύθων:
OD.15,503	"ὑμεῖς μὲν νῦν ἄστυδ' ἐλαύνετε νῆα μέλαιναν,
OD.15,504	αὐτὰρ ἐγὼν ἀγροὺς ἐπιείσομαι ἠδὲ βοτῆρας:
OD.15,505	ἑσπέριος δ' εἰς ἄστυ ἰδὼν ἐμὰ ἔργα κάτειμι.
OD.15,506	ἠῶθεν δέ κεν ὔμμιν ὁδοιπόριον παραθείμην,
OD.15,507	δαῖτ' ἀγαθὴν κρειῶν τε καὶ οἴνου ἡδυπότοιο."
OD.15,508	τὸν δ' αὖτε προσέειπε Θεοκλύμενος θεοειδής:
OD.15,509	"πῇ γὰρ ἐγώ, φίλε τέκνον, ἴω; τεῦ δώμαθ' ἵκωμαι
OD.15,510	ἀνδρῶν, οἳ κραναὴν Ἰθάκην κάτα κοιρανέουσιν;
OD.15,511	ἦ ἰθὺς σῆς μητρὸς ἴω καὶ σοῖο δόμοιο;"
OD.15,512	τὸν δ' αὖ Τηλέμαχος πεπνυμένος ἀντίον ηὔδα:
OD.15,513	"ἄλλως μέν σ' ἂν ἐγώ γε καὶ ἡμέτερόνδε κελοίμην
OD.15,514	ἔρχεσθ': οὐ γάρ τι ξενίων ποθή: ἀλλὰ σοὶ αὐτῷ
OD.15,515	χεῖρον, ἐπεί τοι ἐγὼ μὲν ἀπέσσομαι, οὐδέ σε μήτηρ
OD.15,516	ὄψεται: οὐ μὲν γάρ τι θαμὰ μνηστῆρσ' ἐνὶ οἴκῳ
OD.15,517	φαίνεται, ἀλλ' ἀπὸ τῶν ὑπερωΐῳ ἱστὸν ὑφαίνει.
OD.15,518	ἀλλά τοι ἄλλον φῶτα πιφαύσκομαι, ὅν κεν ἵκοιο,
OD.15,519	Εὐρύμαχον, Πολύβοιο δαΐφρονος ἀγλαὸν υἱόν,
OD.15,520	τὸν νῦν ἶσα θεῷ Ἰθακήσιοι εἰσορόωσι:
OD.15,521	καὶ γὰρ πολλὸν ἄριστος ἀνὴρ μέμονέν τε μάλιστα
OD.15,522	μητέρ' ἐμὴν γαμέειν καὶ Ὀδυσσῆος γέρας ἑξειν.
OD.15,523	ἀλλὰ τά γε Ζεὺς οἶδεν Ὀλύμπιος, αἰθέρι ναίων,
OD.15,524	εἴ κέ σφιν πρὸ γάμοιο τελευτήσει κακὸν ἦμαρ."
OD.15,525	ὣς ἄρα οἱ εἰπόντι ἐπέπτατο δεξιὸς ὄρνις,
OD.15,526	κίρκος, Ἀπόλλωνος ταχὺς ἄγγελος: ἐν δὲ πόδεσσι
OD.15,527	τίλλε πέλειαν ἔχων, κατὰ δὲ πτερὰ χεῦεν ἔραζε
OD.15,528	μεσσηγὺς νηός τε καὶ αὐτοῦ Τηλεμάχοιο.
OD.15,529	τὸν δὲ Θεοκλύμενος ἑτάρων ἀπονόσφι καλέσσας
OD.15,530	ἔν τ' ἄρα οἱ φῦ χειρὶ ἔπος τ' ἔφατ' ἔκ τ' ὀνόμαζε:
OD.15,531	"τηλέμαχ', οὔ τοι ἄνευ θεοῦ ἤλυθε δεξιὸς ὄρνις:
OD.15,532	ἔγνων γάρ μιν ἐσάντα ἰδὼν οἰωνὸν ἐόντα.
OD.15,533	ὑμετέρου δ' οὐκ ἔστι γένευς βασιλεύτερον ἄλλο
OD.15,534	ἐν δήμῳ Ἰθάκης, ἀλλ' ὑμεῖς καρτεροὶ αἰεί."
OD.15,535	τὸν δ' αὖ Τηλέμαχος πεπνυμένος ἀντίον ηὔδα:
OD.15,536	"αἲ γὰρ τοῦτο, ξεῖνε, ἔπος τετελεσμένον εἴη:
OD.15,537	τῶ κε τάχα γνοίης φιλότητά τε πολλά τε δῶρα
OD.15,538	ἐξ ἐμεῦ, ὡς ἄν τίς σε συναντόμενος μακαρίζοι."
OD.15,539	ἦ, καὶ Πείραιον προσεφώνεε, πιστὸν ἑταῖρον:
OD.15,540	"Πείραιε Κλυτίδη, σὺ δέ μοι τά περ ἄλλα μάλιστα
OD.15,541	πείθῃ ἐμῶν ἑτάρων, οἵ μοι Πύλον εἰς ἅμ' ἕποντο:
OD.15,542	καὶ νῦν μοι τὸν ξεῖνον ἄγων ἐν δώμασι σοῖσιν
OD.15,543	ἐνδυκέως φιλέειν καὶ τιέμεν, εἰς ὅ κεν ἔλθω."
OD.15,544	τὸν δ' αὖ Πείραιος δουρίκλυτὸς ἀντίον ηὔδα:
OD.15,545	"Τηλέμαχ', εἰ γάρ κεν σὺ πολὺν χρόνον ἐνθάδε μίμνοις,
OD.15,546	τόνδε τ' ἐγὼ κομιῶ, ξενίων δέ οἱ οὐ ποθὴ ἔσται."
OD.15,547	ὣς εἰπὼν ἐπὶ νηὸς ἔβη, ἐκέλευσε δ' ἑταίρους
OD.15,548	αὐτούς τ' ἀμβαίνειν ἀνά τε πρυμνήσια λῦσαι.
OD.15,549	οἱ δ' αἶψ' εἴσβαινον καὶ ἐπὶ κληῖσι καθῖζον.
OD.15,550	τηλέμαχος δ' ὑπὸ ποσσὶν ἐδήσατο καλὰ πέδιλα,
OD.15,551	εἵλετο δ' ἄλκιμον ἔγχος, ἀκαχμένον ὀξέϊ χαλκῷ,
OD.15,552	νηὸς ἀπ' ἰκριόφιν: τοὶ δὲ πρυμνήσι' ἔλυσαν.
OD.15,553	οἱ μὲν ἀνώσαντες πλέον ἐς πόλιν, ὡς ἐκέλευσε
OD.15,554	Τηλέμαχος, φίλος υἱὸς Ὀδυσσῆος θείοιο:
OD.15,555	τὸν δ' ὦκα προβιβῶντα πόδες φέρον, ὄφρ' ἵκετ' αὐλήν,
OD.15,556	ἔνθα οἱ ἦσαν ὕες μάλα μυρίαι, ᾗσι συβώτης
OD.15,557	ἐσθλὸς ἐὼν ἐνίαυεν, ἀνάκτεσιν ἤπια εἰδώς.
OD.16,1	Τὼ δ' αὖτ' ἐν κλισίῃ Ὀδυσεὺς καὶ δῖος ὑφορβὸς
OD.16,2	ἐντύνοντ' ἄριστον ἅμ' ἠόϊ, κηαμένω πῦρ,
OD.16,3	ἔκπεμψάν τε νομῆας ἅμ' ἀγρομένοισι σύεσσι.
OD.16,4	Τηλέμαχον δὲ περίσσαινον κύνες ὑλακόμωροι,
OD.16,5	οὐδ' ὕλαον προσιόντα: νόησε δὲ δῖος Ὀδυσσεὺς
OD.16,6	σαίνοντάς τε κύνας, περί τε κτύπος ἦλθε ποδοῖϊν.
OD.16,7	αἶψα δ' ἄρ' Εὔμαιον ἔπεα πτερόεντα προσηύδα:
OD.16,8	"εὔμαι', ἦ μάλα τίς τοι ἐλεύσεται ἐνθάδ' ἑταῖρος
OD.16,9	ἢ καὶ γνώριμος ἄλλος, ἐπεὶ κύνες οὐχ ὑλάουσιν,
OD.16,10	ἀλλὰ περισσαίνουσι: ποδῶν δ' ὑπὸ δοῦπον ἀκούω."
OD.16,11	οὔ πω πᾶν εἴρητο ἔπος, ὅτε οἱ φίλος υἱὸς
OD.16,12	ἔστη ἐνὶ προθύροισι. ταφὼν δ' ἀνόρουσε συβώτης,
OD.16,13	ἐκ δ' ἄρα οἱ χειρῶν πέσον ἄγγεα, τοῖσ' ἐπονεῖτο
OD.16,14	κιρνὰς αἴθοπα οἶνον. ὁ δ' ἀντίος ἦλθεν ἄνακτος,
OD.16,15	κύσσε δέ μιν κεφαλήν τε καὶ ἄμφω φάεα καλὰ
OD.16,16	χεῖράς τ' ἀμφοτέρας: θαλερὸν δέ οἱ ἔκπεσε δάκρυ.
OD.16,17	ὡς δὲ πατὴρ ὃν παῖδα φίλα φρονέων ἀγαπάζῃ
OD.16,18	ἐλθόντ' ἐξ ἀπίης γαίης δεκάτῳ ἐνιαυτῷ,
OD.16,19	μοῦνον τηλύγετον, τῷ ἐπ' ἄλγεα πολλὰ μογήσῃ,
OD.16,20	ὣς τότε Τηλέμαχον θεοειδέα δῖος ὑφορβὸς
OD.16,21	πάντα κύσεν περιφύς, ὡς ἐκ θανάτοιο φυγόντα:
OD.16,22	καί ῥ' ὀλοφυρόμενος ἔπεα πτερόεντα προσηύδα:
OD.16,23	"ἦλθες, Τηλέμαχε, γλυκερὸν φάος: οὔ σ' ἔτ' ἐγώ γε
OD.16,24	ὄψεσθαι ἐφάμην, ἐπεὶ ᾤχεο νηῒ Πύλονδε.
OD.16,25	ἀλλ' ἄγε νῦν εἴσελθε, φίλον τέκος, ὄφρα σε θυμῷ
OD.16,26	τέρψομαι εἰσορόων νέον ἄλλοθεν ἔνδον ἐόντα.
OD.16,27	οὐ μὲν γάρ τι θάμ' ἀγρὸν ἐπέρχεαι οὐδὲ νομῆας,
OD.16,28	ἀλλ' ἐπιδημεύεις: ὣς γάρ νύ τοι εὔαδε θυμῷ,
OD.16,29	ἀνδρῶν μνηστήρων ἐσορᾶν ἀΐδηλον ὅμιλον."
OD.16,30	τὸν δ' αὖ Τηλέμαχος πεπνυμένος ἀντίον ηὔδα:
OD.16,31	"ἔσσεται οὕτως, ἄττα: σέθεν δ' ἕνεκ' ἐνθάδ' ἱκάνω,
OD.16,32	ὄφρα σέ τ' ὀφθαλμοῖσιν ἴδω καὶ μῦθον ἀκούσω,
OD.16,33	ἤ μοι ἔτ' ἐν μεγάροις μήτηρ μένει, ἦέ τις ἤδη
OD.16,34	ἀνδρῶν ἄλλος ἔγημεν, Ὀδυσσῆος δέ που εὐνὴ
OD.16,35	χήτει ἐνευναίων κάκ' ἀράχνια κεῖται ἔχουσα."
OD.16,36	τὸν δ' αὖτε προσέειπε συβώτης, ὄρχαμος ἀνδρῶν:
OD.16,37	"καὶ λίην κείνη γε μένει τετληότι θυμῷ
OD.16,38	σοῖσιν ἐνὶ μεγάροισιν: ὀϊζυραὶ δέ οἱ αἰεὶ
OD.16,39	φθίνουσιν νύκτες τε καὶ ἤματα δάκρυ χεούσῃ."
OD.16,40	ὣς ἄρα φωνήσας οἱ ἐδέξατο χάλκεον ἔγχος:
OD.16,41	αὐτὰρ ὅ γ' εἴσω ἴεν καὶ ὑπέρβη λάϊνον οὐδόν.
OD.16,42	τῷ δ' ἕδρης ἐπιόντι πατὴρ ὑπόειξεν Ὀδυσσεύς:
OD.16,43	Τηλέμαχος δ' ἑτέρωθεν ἐρήτυε φώνησέν τε:
OD.16,44	"ἧσο, ξεῖν': ἡμεῖς δὲ καὶ ἄλλοθι δήομεν ἕδρην
OD.16,45	σταθμῷ ἐν ἡμετέρῳ: παρὰ δ' ἀνήρ, ὃς καταθήσει."
OD.16,46	ὣς φάθ', ὁ δ' αὖτις ἰὼν κατ' ἄρ' ἕζετο: τῷ δὲ συβώτης
OD.16,47	χεῦεν ὕπο χλωρὰς ῥῶπας καὶ κῶας ὕπερθεν:
OD.16,48	ἔνθα καθέζετ' ἔπειτα Ὀδυσσῆος φίλος υἱός.
OD.16,49	τοῖσιν δὲ κρειῶν πίνακας παρέθηκε συβώτης
OD.16,50	ὀπταλέων, ἅ ῥα τῇ προτέρῃ ὑπέλειπον ἔδοντες,
OD.16,51	σῖτον δ' ἐσσυμένως παρενήεεν ἐν κανέοισιν,
OD.16,52	ἐν δ' ἄρα κισσυβίῳ κίρνη μελιηδέα οἶνον:
OD.16,53	αὐτὸς δ' ἀντίον ἷζεν Ὀδυσσῆος θείοιο.
OD.16,54	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
OD.16,55	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
OD.16,56	δὴ τότε Τηλέμαχος προσεφώνεε δῖον ὑφορβόν:
OD.16,57	"ἄττα, πόθεν τοι ξεῖνος ὅδ' ἵκετο; πῶς δέ ἑ ναῦται
OD.16,58	ἤγαγον εἰς Ἰθάκην; τίνες ἔμμεναι εὐχετόωντο;
OD.16,59	οὐ μὲν γάρ τί ἑ πεζὸν ὀΐομαι ἐνθάδ' ἱκέσθαι."
OD.16,60	τὸν δ' ἀπαμειβόμενος προσέφης, Εὔμαιε συβῶτα:
OD.16,61	"τοιγὰρ ἐγώ τοι, τέκνον, ἀληθέα πάντ' ἀγορεύσω.
OD.16,62	ἐκ μὲν Κρητάων γένος εὔχεται εὐρειάων,
OD.16,63	φησὶ δὲ πολλὰ βροτῶν ἐπὶ ἄστεα δινηθῆναι
OD.16,64	πλαζόμενος: ὣς γάρ οἱ ἐπέκλωσεν τά γε δαίμων.
OD.16,65	νῦν αὖ Θεσπρωτῶν ἀνδρῶν παρὰ νηὸς ἀποδρὰς
OD.16,66	ἤλυθ' ἐμὸν πρὸς σταθμόν, ἐγὼ δέ τοι ἐγγυαλίξω.
OD.16,67	ἕρξον ὅπως ἐθέλεις: ἱκέτης δέ τοι εὔχεται εἶναι."
OD.16,68	τὸν δ' αὖ Τηλέμαχος πεπνυμένος ἀντίον ηὔδα:
OD.16,69	"Εὔμαι', ἦ μάλα τοῦτο ἔπος θυμαλγὲς ἔειπες.
OD.16,70	πῶς γὰρ δὴ τὸν ξεῖνον ἐγὼν ὑποδέξομαι οἴκῳ;
OD.16,71	αὐτὸς μὲν νέος εἰμὶ καὶ οὔ πω χερσὶ πέποιθα
OD.16,72	ἄνδρ' ἀπαμύνασθαι, ὅτε τις πρότερος χαλεπήνῃ:
OD.16,73	μητρὶ δ' ἐμῇ δίχα θυμὸς ἐνὶ φρεσὶ μερμηρίζει,
OD.16,74	ἢ αὐτοῦ παρ' ἐμοί τε μένῃ καὶ δῶμα κομίζῃ,
OD.16,75	εὐνήν τ' αἰδομένη πόσιος δήμοιό τε φῆμιν,
OD.16,76	ἦ ἤδη ἅμ' ἕπηται, Ἀχαιῶν ὅς τις ἄριστος
OD.16,77	μνᾶται ἐνὶ μεγάροισιν ἀνὴρ καὶ πλεῖστα πόρῃσιν.
OD.16,78	ἀλλ' ἦ τοι τὸν ξεῖνον, ἐπεὶ τεὸν ἵκετο δῶμα,
OD.16,79	ἕσσω μιν χλαῖνάν τε χιτῶνά τε εἵματα καλά,
OD.16,80	δώσω δὲ ξίφος ἄμφηκες καὶ ποσσὶ πέδιλα,
OD.16,81	πέμψω δ', ὅππῃ μιν κραδίη θυμός τε κελεύει.
OD.16,82	εἰ δ' ἐθέλεις, σὺ κόμισσον ἐνὶ σταθμοῖσιν ἐρύξας:
OD.16,83	εἵματα δ' ἐνθάδ' ἐγὼ πέμψω καὶ σῖτον ἅπαντα
OD.16,84	ἔδμεναι, ὡς ἂν μή σε κατατρύχῃ καὶ ἑταίρους.
OD.16,85	κεῖσε δ' ἂν οὔ μιν ἐγώ γε μετὰ μνηστῆρας ἐῷμι
OD.16,86	ἔρχεσθαι, λίην γὰρ ἀτάσθαλον ὕβριν ἔχουσι:
OD.16,87	μή μιν κερτομέωσιν: ἐμοὶ δ' ἄχος ἔσσεται αἰνόν.
OD.16,88	πρῆξαι δ' ἀργαλέον τι μετὰ πλεόνεσσιν ἐόντα
OD.16,89	ἄνδρα καὶ ἴφθιμον, ἐπεὶ ἦ πολὺ φέρτεροί εἰσι."
OD.16,90	τὸν δ' αὖτε προσέειπε πολύτλας δῖος Ὀδυσσεύς:
OD.16,91	"ὦ φίλ', ἐπεί θήν μοι καὶ ἀμείψασθαι θέμις ἐστίν,
OD.16,92	ἦ μάλα μευ καταδάπτετ' ἀκούοντος φίλον ἦτορ,
OD.16,93	οἷά φατε μνηστῆρας ἀτάσθαλα μηχανάασθαι
OD.16,94	ἐν μεγάροισ', ἀέκητι σέθεν τοιούτου ἐόντος.
OD.16,95	εἰπέ μοι, ἠὲ ἑκὼν ὑποδάμνασαι, ἦ σέ γε λαοὶ
OD.16,96	ἐχθαίρουσ' ἀνὰ δῆμον ἐπισπόμενοι θεοῦ ὀμφῇ:
OD.16,97	ἦ τι κασιγνήτοισ' ἐπιμέμφεαι, οἷσί περ ἀνὴρ
OD.16,98	μαρναμένοισι πέποιθε, καὶ εἰ μέγα νεῖκος ὄρηται;
OD.16,99	αἲ γὰρ ἐγὼν οὕτω νέος εἴην τῷδ' ἐπὶ θυμῷ,
OD.16,100	ἢ παῖς ἐξ Ὀδυσῆος ἀμύμονος ἠὲ καὶ αὐτὸς
OD.16,101	ἔλθοι ἀλητεύων: ἔτι γὰρ καὶ ἐλπίδος αἶσα:
OD.16,102	αὐτίκ' ἔπειτ' ἀπ' ἐμεῖο κάρη τάμοι ἀλλότριος φῶς,
OD.16,103	εἰ μὴ ἐγὼ κείνοισι κακὸν πάντεσσι γενοίμην
OD.16,104	„ἐλθὼν ἐς μέγαρον Λαερτιάδεω Ὀδυσῆος.“
OD.16,105	εἰ δ' αὖ με πληθυῖ δαμασαίατο μοῦνον ἐόντα,
OD.16,106	βουλοίμην κ' ἐν ἐμοῖσι κατακτάμενος μεγάροισι
OD.16,107	τεθνάμεν ἢ τάδε γ' αἰὲν ἀεικέα ἔργ' ὁράασθαι,
OD.16,108	ξείνους τε στυφελιζομένους δμῳάς τε γυναῖκας
OD.16,109	ῥυστάζοντας ἀεικελίως κατὰ δώματα καλά,
OD.16,110	καὶ οἶνον διαφυσσόμενον, καὶ σῖτον ἔδοντας
OD.16,111	μὰψ αὔτως ἀτέλεστον, ἀνηνύστῳ ἐπὶ ἔργῳ."
OD.16,112	τὸν δ' αὖ Τηλέμαχος πεπνυμένος ἀντίον ηὔδα:
OD.16,113	"τοιγὰρ ἐγώ τοι, ξεῖνε, μάλ' ἀτρεκέως ἀγορεύσω.
OD.16,114	οὔτε τί μοι πᾶς δῆμος ἀπεχθόμενος χαλεπαίνει,
OD.16,115	οὔτε κασιγνήτοισ' ἐπιμέμφομαι, οἷσί περ ἀνὴρ
OD.16,116	μαρναμένοισι πέποιθε, καὶ εἰ μέγα νεῖκος ὄρηται.
OD.16,117	ὧδε γὰρ ἡμετέρην γενεὴν μούνωσε Κρονίων:
OD.16,118	μοῦνον Λαέρτην Ἀρκείσιος υἱὸν ἔτικτε,
OD.16,119	μοῦνον δ' αὖτ' Ὀδυσῆα πατὴρ τέκεν: αὐτὰρ Ὀδυσσεὺς
OD.16,120	μοῦνον ἔμ' ἐν μεγάροισι τεκὼν λίπεν, οὐδ' ἀπόνητο.
OD.16,121	τῶ νῦν δυσμενέες μάλα μυρίοι εἴσ' ἐνὶ οἴκῳ.
OD.16,122	ὅσσοι γὰρ νήσοισιν ἐπικρατέουσιν ἄριστοι,
OD.16,123	Δουλιχίῳ τε Σάμῃ τε καὶ ὑλήεντι Ζακύνθῳ,
OD.16,124	ἠδ' ὅσσοι κραναὴν Ἰθάκην κάτα κοιρανέουσι,
OD.16,125	τόσσοι μητέρ' ἐμὴν μνῶνται, τρύχουσι δὲ οἶκον.
OD.16,126	ἡ δ' οὔτ' ἀρνεῖται στυγερὸν γάμον οὔτε τελευτὴν
OD.16,127	ποιῆσαι δύναται: τοὶ δὲ φθινύθουσιν ἔδοντες
OD.16,128	οἶκον ἐμόν: τάχα δή με διαρραίσουσι καὶ αὐτόν.
OD.16,129	ἀλλ' ἦ τοι μὲν ταῦτα θεῶν ἐν γούνασι κεῖται:
OD.16,130	ἄττα, σὺ δ' ἔρχεο θᾶσσον, ἐχέφρονι Πηνελοπείῃ
OD.16,131	εἴφ', ὅτι οἱ σῶς εἰμι καὶ ἐκ Πύλου εἰλήλουθα.
OD.16,132	αὐτὰρ ἐγὼν αὐτοῦ μενέω, σὺ δὲ δεῦρο νέεσθαι
OD.16,133	οἴη ἀπαγγείλας: τῶν δ' ἄλλων μή τις Ἀχαιῶν
OD.16,134	πευθέσθω: πολλοὶ γὰρ ἐμοὶ κακὰ μηχανόωνται."
OD.16,135	τὸν δ' ἀπαμειβόμενος προσέφης, Εὔμαιε συβῶτα:
OD.16,136	"γινώσκω, φρονέω: τά γε δὴ νοέοντι κελεύεις.
OD.16,137	ἀλλ' ἄγε μοι τόδε εἰπὲ καὶ ἀτρεκέως κατάλεξον,
OD.16,138	εἰ καὶ Λαέρτῃ αὐτὴν ὁδὸν ἄγγελος ἔλθω
OD.16,139	δυσμόρῳ, ὃς τεῖος μὲν Ὀδυσσῆος μέγ' ἀχεύων
OD.16,140	ἔργα τ' ἐποπτεύεσκε μετὰ δμώων τ' ἐνὶ οἴκῳ
OD.16,141	πῖνε καὶ ἦσθ', ὅτε θυμὸς ἐνὶ στήθεσσιν ἀνώγοι:
OD.16,142	αὐτὰρ νῦν, ἐξ οὗ σύ γε ᾤχεο νηῒ Πύλονδε,
OD.16,143	οὔ πώ μίν φασιν φαγέμεν καὶ πιέμεν αὔτως,
OD.16,144	οὐδ' ἐπὶ ἔργα ἰδεῖν, ἀλλὰ στοναχῇ τε γόῳ τε
OD.16,145	ἧσται ὀδυρόμενος, φθινύθει δ' ἀμφ' ὀστεόφι χρώς."
OD.16,146	τὸν δ' αὖ Τηλέμαχος πεπνυμένος ἀντίον ηὔδα:
OD.16,147	"ἄλγιον, ἀλλ' ἔμπης μιν ἐάσομεν, ἀχνύμενοί περ.
OD.16,148	εἰ γάρ πως εἴη αὐτάγρετα πάντα βροτοῖσι,
OD.16,149	πρῶτόν κεν τοῦ πατρὸς ἑλοίμεθα νόστιμον ἦμαρ.
OD.16,150	ἀλλὰ σύ γ' ἀγγείλας ὀπίσω κίε, μηδὲ κατ' ἀγροὺς
OD.16,151	πλάζεσθαι μετ' ἐκεῖνον: ἀτὰρ πρὸς μητέρα εἰπεῖν
OD.16,152	ἀμφίπολον ταμίην ὀτρυνέμεν ὅττι τάχιστα
OD.16,153	κρύβδην: κείνη γάρ κεν ἀπαγγείλειε γέροντι."
OD.16,154	ἦ ῥα, καὶ ὦρσε συφορβόν: ὁ δ' εἵλετο χερσὶ πέδιλα,
OD.16,155	δησάμενος δ' ὑπὸ ποσσὶ πόλινδ' ἴεν. οὐδ' ἄρ' Ἀθήνην
OD.16,156	λῆθεν ἀπὸ σταθμοῖο κιὼν Εὔμαιος ὑφορβός,
OD.16,157	ἀλλ' ἥ γε σχεδὸν ἦλθε: δέμας δ' ἤϊκτο γυναικὶ
OD.16,158	καλῇ τε μεγάλῃ τε καὶ ἀγλαὰ ἔργα ἰδυίῃ.
OD.16,159	στῆ δὲ κατ' ἀντίθυρον κλισίης Ὀδυσῆϊ φανεῖσα:
OD.16,160	οὐδ' ἄρα Τηλέμαχος ἴδεν ἀντίον οὐδ' ἐνόησεν, --
OD.16,161	οὐ γάρ πως πάντεσσι θεοὶ φαίνονται ἐναργεῖς, --
OD.16,162	ἀλλ' Ὀδυσεύς τε κύνες τε ἴδον, καί ῥ' οὐχ ὑλάοντο,
OD.16,163	κνυζηθμῷ δ' ἑτέρωσε διὰ σταθμοῖο φόβηθεν.
OD.16,164	ἡ δ' ἄρ' ἐπ' ὀφρύσι νεῦσε: νόησε δὲ δῖος Ὀδυσσεύς,
OD.16,165	ἐκ δ' ἦλθεν μεγάροιο παρὲκ μέγα τειχίον αὐλῆς,
OD.16,166	στῆ δὲ πάροιθ' αὐτῆς. τὸν δὲ προσέειπεν Ἀθήνη:
OD.16,167	"διογενὲς Λαερτιάδη, πολυμήχαν' Ὀδυσσεῦ,
OD.16,168	ἤδη νῦν σῷ παιδὶ ἔπος φάο μηδ' ἐπίκευθε,
OD.16,169	ὡς ἂν μνηστῆρσιν θάνατον καὶ κῆρ' ἀραρόντε
OD.16,170	ἔρχησθον προτὶ ἄστυ περικλυτόν: οὐδ' ἐγὼ αὐτὴ
OD.16,171	δηρὸν ἀπὸ σφῶϊν ἔσομαι μεμαυῖα μάχεσθαι."
OD.16,172	ἦ, καὶ χρυσείῃ ῥάβδῳ ἐπεμάσσατ' Ἀθήνη.
OD.16,173	φᾶρος μέν οἱ πρῶτον ἐϋπλυνὲς ἠδὲ χιτῶνα
OD.16,174	θῆκ' ἀμφὶ στήθεσφι, δέμας δ' ὤφελλε καὶ ἥβην.
OD.16,175	ἂψ δὲ μελαγχροιὴς γένετο, γναθμοὶ δ' ἐτάνυσθεν,
OD.16,176	κυάνεαι δ' ἐγένοντο ἐθειράδες ἀμφὶ γένειον.
OD.16,177	ἡ μὲν ἄρ' ὣς ἕρξασα πάλιν κίεν: αὐτὰρ Ὀδυσσεὺς
OD.16,178	ἤϊεν ἐς κλισίην. θάμβησε δέ μιν φίλος υἱός,
OD.16,179	ταρβήσας δ' ἑτέρωσε βάλ' ὄμματα, μὴ θεὸς εἴη,
OD.16,180	καί μιν φωνήσας ἔπεα πτερόεντα προσηύδα:
OD.16,181	"ἀλλοῖός μοι, ξεῖνε, φάνης νέον ἠὲ πάροιθεν,
OD.16,182	ἄλλα δὲ εἵματ' ἔχεις καί τοι χρὼς οὐκέθ' ὁμοῖος.
OD.16,183	ἦ μάλα τις θεός ἐσσι, τοὶ οὐρανὸν εὐρὺν ἔχουσιν:
OD.16,184	ἀλλ' ἵληθ', ἵνα τοι κεχαρισμένα δώομεν ἱρὰ
OD.16,185	ἠδὲ χρύσεα δῶρα, τετυγμένα: φείδεο δ' ἡμέων."
OD.16,186	τὸν δ' ἠμείβετ' ἔπειτα πολύτλας δῖος Ὀδυσσεύς:
OD.16,187	"οὔ τίς τοι θεός εἰμι: τί μ' ἀθανάτοισιν ἐΐσκεις;
OD.16,188	ἀλλὰ πατὴρ τεός εἰμι, τοῦ εἵνεκα σὺ στεναχίζων
OD.16,189	πάσχεις ἄλγεα πολλά, βίας ὑποδέγμενος ἀνδρῶν."
OD.16,190	ὣς ἄρα φωνήσας υἱὸν κύσε, κὰδ δὲ παρειῶν
OD.16,191	δάκρυον ἧκε χαμᾶζε: πάρος δ' ἔχε νωλεμὲς αἰεί.
OD.16,192	Τηλέμαχος δ', --οὐ γάρ πω ἐπείθετο ὃν πατέρ' εἶναι, --
OD.16,193	ἐξαῦτίς μιν ἔπεσσιν ἀμειβόμενος προσέειπεν:
OD.16,194	"οὐ σύ γ' Ὀδυσσεύς ἐσσι πατὴρ ἐμός, ἀλλά με δαίμων
OD.16,195	θέλγει, ὄφρ' ἔτι μᾶλλον ὀδυρόμενος στεναχίζω.
OD.16,196	οὐ γάρ πως ἂν θνητὸς ἀνὴρ τάδε μηχανόῳτο
OD.16,197	ᾧ αὐτοῦ γε νόῳ, ὅτε μὴ θεὸς αὐτὸς ἐπελθὼν
OD.16,198	ῥηϊδίως ἐθέλων θείη νέον ἠδὲ γέροντα.
OD.16,199	ἦ γάρ τοι νέον ἦσθα γέρων καὶ ἀεικέα ἕσσο:
OD.16,200	νῦν δὲ θεοῖσιν ἔοικας, οἳ οὐρανὸν εὐρὺν ἔχουσι."
OD.16,201	τὸν δ' ἀπαμειβόμενος προσέφη πολύμητις Ὀδυσσεύς:
OD.16,202	"Τηλέμαχ', οὔ σε ἔοικε φίλον πατέρ' ἔνδον ἐόντα
OD.16,203	οὔτε τι θαυμάζειν περιώσιον οὔτ' ἀγάασθαι:
OD.16,204	οὐ μὲν γάρ τοι ἔτ' ἄλλος ἐλεύσεται ἐνθάδ' Ὀδυσσευς,
OD.16,205	ἀλλ' ὅδ' ἐγὼ τοιόσδε, παθὼν κακά, πολλὰ δ' ἀληθείς,
OD.16,206	ἤλυθον εἰκοστῷ ἔτεϊ ἐς πατρίδα γαῖαν.
OD.16,207	αὐτάρ τοι τόδε ἔργον Ἀθηναίης ἀγελείης,
OD.16,208	ἥ τέ με τοῖον ἔθηκεν ὅπως ἐθέλει, δύναται γάρ,
OD.16,209	ἄλλοτε μὲν πτωχῷ ἐναλίγκιον, ἄλλοτε δ' αὖτε
OD.16,210	ἀνδρὶ νέῳ καὶ καλὰ περὶ χροῒ εἵματ' ἔχοντι.
OD.16,211	ῥηΐδιον δὲ θεοῖσι, τοὶ οὐρανὸν εὐρὺν ἔχουσιν,
OD.16,212	ἠμὲν κυδῆναι θνητὸν βροτὸν ἠδὲ κακῶσαι."
OD.16,213	ὣς ἄρα φωνήσας κατ' ἄρ' ἕζετο, Τηλέμαχος δὲ
OD.16,214	ἀμφιχυθεὶς πατέρ' ἐσθλὸν ὀδύρετο δάκρυα λείβων.
OD.16,215	ἀμφοτέροισι δὲ τοῖσιν ὑφ' ἵμερος ὦρτο γόοιο:
OD.16,216	κλαῖον δὲ λιγέως, ἁδινώτερον ἤ τ' οἰωνοί,
OD.16,217	φῆναι ἢ αἰγυπιοὶ γαμψώνυχες, οἷσί τε τέκνα
OD.16,218	ἀγρόται ἐξείλοντο πάρος πετεηνὰ γενέσθαι:
OD.16,219	ὣς ἄρα τοί γ' ἐλεεινὸν ὑπ' ὀφρύσι δάκρυον εἶβον.
OD.16,220	καί νύ κ' ὀδυρομένοισιν ἔδυ φάος ἠελίοιο,
OD.16,221	εἰ μὴ Τηλέμαχος προσεφώνεεν ὃν πατέρ' αἶψα:
OD.16,222	"ποίῃ γὰρ νῦν δεῦρο, πάτερ φίλε, νηΐ σε ναῦται
OD.16,223	ἤγαγον εἰς Ἰθάκην; τίνες ἔμμεναι εὐχετόωντο;
OD.16,224	„οὐ μὲν γάρ τί σε πεζὸν ὀΐομαι ἐνθάδ' ἱκέσθαι."“
OD.16,225	τὸν δ' αὖτε προσέειπε πολύτλας δῖος Ὀδυσσεύς:
OD.16,226	"τοιγὰρ ἐγώ τοι, τέκνον, ἀληθείην καταλέξω.
OD.16,227	Φαίηκές μ' ἄγαγον ναυσικλυτοί, οἵ τε καὶ ἄλλους
OD.16,228	ἀνθρώπους πέμπουσιν, ὅτίς σφεας εἰσαφίκηται:
OD.16,229	καί μ' εὕδοντ' ἐν νηῒ θοῇ ἐπὶ πόντον ἄγοντες
OD.16,230	κάτθεσαν εἰν Ἰθάκῃ, ἔπορον δέ μοι ἀγλαὰ δῶρα,
OD.16,231	χαλκόν τε χρυσόν τε ἅλις ἐσθῆτά θ' ὑφαντήν.
OD.16,232	καὶ τὰ μὲν ἐν σπήεσσι θεῶν ἰότητι κέονται:
OD.16,233	νῦν αὖ δεῦρ' ἱκόμην ὑποθημοσύνῃσιν Ἀθήνης,
OD.16,234	ὄφρα κε δυσμενέεσσι φόνου πέρι βουλεύσωμεν.
OD.16,235	ἀλλ' ἄγε μοι μνηστῆρας ἀριθμήσας κατάλεξον,
OD.16,236	ὄφρ' εἰδέω, ὅσσοι τε καὶ οἵ τινες ἀνέρες εἰσί:
OD.16,237	καί κεν ἐμὸν κατὰ θυμὸν ἀμύμονα μερμηρίξας
OD.16,238	φράσσομαι, ἤ κεν νῶϊ δυνησόμεθ' ἀντιφέρεσθαι
OD.16,239	μούνω ἄνευθ' ἄλλων, ἦ καὶ διζησόμεθ' ἄλλους."
OD.16,240	τὸν δ' αὖ Τηλέμαχος πεπνυμένος ἀντίον ηὔδα:
OD.16,241	"ὦ πάτερ, ἦ τοι σεῖο μέγα κλέος αἰὲν ἄκουον,
OD.16,242	χεῖράς τ' αἰχμητὴν ἔμεναι καὶ ἐπίφρονα βουλήν:
OD.16,243	ἀλλὰ λίην μέγα εἶπες: ἄγη μ' ἔχει: οὐδέ κεν εἴη
OD.16,244	ἄνδρε δύω πολλοῖσι καὶ ἰφθίμοισι μάχεσθαι.
OD.16,245	μνηστήρων δ' οὔτ' ἂρ δεκὰς ἀτρεκὲς οὔτε δύ' οἶαι,
OD.16,246	ἀλλὰ πολὺ πλέονες: τάχα δ' εἴσεαι ἐνθάδ' ἀριθμόν.
OD.16,247	ἐκ μὲν Δουλιχίοιο δύω καὶ πεντήκοντα
OD.16,248	κοῦροι κεκριμένοι, ἓξ δὲ δρηστῆρες ἕπονται:
OD.16,249	ἐκ δὲ Σάμης πίσυρες τε καὶ εἴκοσι φῶτες ἔασιν,
OD.16,250	ἐκ δὲ Ζακύνθου ἔασιν ἐείκοσι κοῦροι Ἀχαιῶν,
OD.16,251	ἐκ δ' αὐτῆς Ἰθάκης δυοκαίδεκα πάντες ἄριστοι,
OD.16,252	καί σφιν ἅμ' ἐστὶ Μέδων κῆρυξ καὶ θεῖος ἀοιδὸς
OD.16,253	καὶ δοιὼ θεράποντε, δαήμονε δαιτροσυνάων.
OD.16,254	τῶν εἴ κεν πάντων ἀντήσομεν ἔνδον ἐόντων,
OD.16,255	μὴ πολύπικρα καὶ αἰνὰ βίας ἀποτείσεαι ἐλθών.
OD.16,256	ἀλλὰ σύ γ', εἰ δύνασαί τιν' ἀμύντορα μερμηρίξαι,
OD.16,257	φράζευ, ὅ κέν τις νῶϊν ἀμύνοι πρόφρονι θυμῷ."
OD.16,258	τὸν δ' αὖτε προσέειπε πολύτλας δῖος Ὀδυσσεύς:
OD.16,259	"τοιγὰρ ἐγὼν ἐρέω, σὺ δὲ σύνθεο καί μευ ἄκουσον,
OD.16,260	καὶ φράσαι, ἤ κεν νῶϊν Ἀθήνη σὺν Διὶ πατρὶ
OD.16,261	ἀρκέσει, ἦέ τιν' ἄλλον ἀμύντορα μερμηρίξω."
OD.16,262	τὸν δ' αὖ Τηλέμαχος πεπνυμένος ἀντίον ηὔδα:
OD.16,263	"ἐσθλώ τοι τούτω γ' ἐπαμύντορε, τοὺς ἀγορεύεις,
OD.16,264	ὕψι περ ἐν νεφέεσσι καθημένω: ὥ τε καὶ ἄλλοις
OD.16,265	ἀνδράσι τε κρατέουσι καὶ ἀθανάτοισι θεοῖσι."
OD.16,266	τὸν δ' αὖτε προσέειπε πολύτλας δῖος Ὀδυσσεύς:
OD.16,267	"οὐ μέν τοι κείνω γε πολὺν χρόνον ἀμφὶς ἔσεσθον
OD.16,268	φυλόπιδος κρατερῆς, ὁπότε μνηστῆρσι καὶ ἡμῖν
OD.16,269	ἐν μεγάροισιν ἐμοῖσι μένος κρίνηται Ἄρηος.
OD.16,270	ἀλλὰ σὺ μὲν νῦν ἔρχευ ἅμ' ἠόϊ φαινομένηφι
OD.16,271	οἴκαδε καὶ μνηστῆρσιν ὑπερφιάλοισιν ὁμίλει:
OD.16,272	αὐτὰρ ἐμὲ προτὶ ἄστυ συβώτης ὕστερον ἄξει
OD.16,273	πτωχῷ λευγαλέῳ ἐναλίγκιον ἠδὲ γέροντι.
OD.16,274	εἰ δέ μ' ἀτιμήσουσι δόμον κάτα, σὸν δὲ φίλον κῆρ
OD.16,275	τετλάτω ἐν στήθεσσι κακῶς πάσχοντος ἐμεῖο,
OD.16,276	ἤν περ καὶ διὰ δῶμα ποδῶν ἕλκωσι θύραζε
OD.16,277	ἢ βέλεσιν βάλλωσι: σὺ δ' εἰσορόων ἀνέχεσθαι.
OD.16,278	ἀλλ' ἦ τοι παύεσθαι ἀνωγέμεν ἀφροσυνάων,
OD.16,279	μειλιχίοισ' ἐπέεσσι παραυδῶν: οἱ δέ τοι οὔ τι
OD.16,280	πείσονται: δὴ γάρ σφι παρίσταται αἴσιμον ἦμαρ.
OD.16,281	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:
OD.16,282	ὁππότε κεν πολύβουλος ἐνὶ φρεσὶ θῇσιν Ἀθήνη,
OD.16,283	νεύσω μέν τοι ἐγὼ κεφαλῇ, σὺ δ' ἔπειτα νοήσας,
OD.16,284	ὅσσα τοι ἐν μεγάροισιν ἀρήϊα τεύχεα κεῖται,
OD.16,285	ἐς μυχὸν ὑψηλοῦ θαλάμου καταθεῖναι ἀείρας
OD.16,286	πάντα μάλ': αὐτὰρ μνηστῆρας μαλακοῖσ' ἐπέεσσι
OD.16,287	παρφάσθαι, ὅτε κέν σε μεταλλῶσιν ποθέοντες:
OD.16,288	ἐκ καπνοῦ κατέθηκ', ἐπεὶ οὐκέτι τοῖσιν ἐῴκει,
OD.16,289	οἷά ποτε Τροίηνδε κιὼν κατέλειπεν Ὀδυσσεύς,
OD.16,290	ἀλλὰ κατῄκισται, ὅσσον πυρὸς ἵκετ' ἀϋτμή.
OD.16,291	πρὸς δ' ἔτι καὶ τόδε μεῖζον ἐνὶ φρεσὶ θῆκε Κρονίων,
OD.16,292	μή πως οἰνωθέντες, ἔριν στήσαντες ἐν ὑμῖν,
OD.16,293	ἀλλήλους τρώσητε καταισχύνητέ τε δαῖτα
OD.16,294	καὶ μνηστύν: αὐτὸς γὰρ ἐφέλκεται ἄνδρα σίδηρος.
OD.16,295	νῶϊν δ' οἴοισιν δύο φάσγανα καὶ δύο δοῦρε
OD.16,296	καλλιπέειν καὶ δοιὰ βοάγρια χερσὶν ἑλέσθαι,
OD.16,297	ὡς ἂν ἐπιθύσαντες ἑλοίμεθα: τοὺς δέ κ' ἔπειτα
OD.16,298	Παλλὰς Ἀθηναίη θέλξει καὶ μητίετα Ζεύς.
OD.16,299	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:
OD.16,300	εἰ ἐτεόν γ' ἐμός ἐσσι καὶ αἵματος ἡμετέροιο,
OD.16,301	μή τις ἔπειτ' Ὀδυσῆος ἀκουσάτω ἔνδον ἐόντος:
OD.16,302	μήτ' οὖν Λαέρτης ἴστω τό γε μήτε συβώτης
OD.16,303	μήτε τις οἰκήων μήτ' αὐτὴ Πηνελόπεια,
OD.16,304	ἀλλ' οἶοι σύ τ' ἐγώ τε γυναικῶν γνώομεν ἰθύν.
OD.16,305	καί κέ τεο δμώων ἀνδρῶν ἔτι πειρηθεῖμεν,
OD.16,306	ἠμὲν ὅ πού τις νῶϊ τίει καὶ δείδιε θυμῷ,
OD.16,307	ἠδ' ὅτις οὐκ ἀλέγει, σὲ δ' ἀτιμᾷ τοῖον ἐόντα."
OD.16,308	τὸν δ' ἀπαμειβόμενος προσεφώνεε φαίδιμος υἱός:
OD.16,309	"ὦ πάτερ, ἦ τοι ἐμὸν θυμὸν καὶ ἔπειτά γ', ὀΐω,
OD.16,310	γνώσεαι: οὐ μὲν γάρ τι χαλιφροσύναι γέ μ' ἔχουσιν:
OD.16,311	ἀλλ' οὔ τοι τόδε κέρδος ἐγὼν ἔσσεσθαι ὀΐω
OD.16,312	ἡμῖν ἀμφοτέροισι: σὲ δὲ φράζεσθαι ἄνωγα.
OD.16,313	δηθὰ γὰρ αὔτως εἴσῃ ἑκάστου πειρητίζων,
OD.16,314	ἔργα μετερχόμενος: τοὶ δ' ἐν μεγάροισιν ἕκηλοι
OD.16,315	κτήματα δαρδάπτουσιν ὑπέρβιον, οὐδ' ἔπι φειδώ.
OD.16,316	ἀλλ' ἦ τοί σε γυναῖκας ἐγὼ δεδάασθαι ἄνωγα,
OD.16,317	αἵ τέ σ' ἀτιμάζουσι καὶ αἳ νηλείτιδές εἰσιν:
OD.16,318	ἀνδρῶν δ' οὐκ ἂν ἐγώ γε κατὰ σταθμοὺς ἐθέλοιμι
OD.16,319	ἡμέας πειράζειν, ἀλλ' ὕστερα ταῦτα πένεσθαι,
OD.16,320	εἰ ἐτεόν γέ τι οἶσθα Διὸς τέρας αἰγιόχοιο."
OD.16,321	ὣς οἱ μὲν τοιαῦτα πρὸς ἀλλήλους ἀγόρευον,
OD.16,322	ἡ δ' ἄρ' ἔπειτ' Ἰθάκηνδε κατήγετο νηῦς ἐϋεργής,
OD.16,323	ἣ φέρε Τηλέμαχον Πυλόθεν καὶ πάντας ἑταίρους.
OD.16,324	οἱ δ' ὅτε δὴ λιμένος πολυβενθέος ἐντὸς ἵκοντο,
OD.16,325	νῆα μὲν οἵ γε μέλαιναν ἐπ' ἠπείροιο ἔρυσσαν,
OD.16,326	τεύχεα δέ σφ' ἀπένεικαν ὑπέρθυμοι θεράποντες,
OD.16,327	αὐτίκα δ' ἐς Κλυτίοιο φέρον περικαλλέα δῶρα.
OD.16,328	αὐτὰρ κήρυκα πρόεσαν δόμον εἰς Ὀδυσῆος,
OD.16,329	ἀγγελίην ἐρέοντα περίφρονι Πηνελοπείῃ,
OD.16,330	οὕνεκα Τηλέμαχος μὲν ἐπ' ἀγροῦ, νῆα δ' ἀνώγει
OD.16,331	ἄστυδ' ἀποπλείειν, ἵνα μὴ δείσασ' ἐνὶ θυμῷ
OD.16,332	ἰφθίμη βασίλεια τέρεν κατὰ δάκρυον εἴβοι.
OD.16,333	τὼ δὲ συναντήτην κῆρυξ καὶ δῖος ὑφορβὸς
OD.16,334	τῆς αὐτῆς ἕνεκ' ἀγγελίης, ἐρέοντε γυναικί.
OD.16,335	ἀλλ' ὅτε δή ῥ' ἵκοντο δόμον θείου βασιλῆος,
OD.16,336	κῆρυξ μέν ῥα μέσῃσι μετὰ δμῳῇσιν ἔειπεν:
OD.16,337	"ἤδη τοι, βασίλεια, φίλος πάϊς εἰλήλουθε."
OD.16,338	πηνελοπείῃ δ' εἶπε συβώτης ἄγχι παραστὰς
OD.16,339	πάνθ' ὅσα οἱ φίλος υἱὸς ἀνώγει μυθήσασθαι.
OD.16,340	αὐτὰρ ἐπεὶ δὴ πᾶσαν ἐφημοσύνην ἀπέειπε,
OD.16,341	βῆ ῥ' ἴμεναι μεθ' ὕας, λίπε δ' ἕρκεά τε μέγαρόν τε.
OD.16,342	μνηστῆρες δ' ἀκάχοντο κατήφησάν τ' ἐνὶ θυμῷ,
OD.16,343	ἐκ δ' ἦλθον μεγάροιο παρὲκ μέγα τειχίον αὐλῆς,
OD.16,344	αὐτοῦ δὲ προπάροιθε θυράων ἑδριόωντο.
OD.16,345	τοῖσιν δ' Εὐρύμαχος, Πολύβου πάϊς, ἦρχ' ἀγορεύειν:
OD.16,346	"ὦ φίλοι, ἦ μέγα ἔργον ὑπερφιάλως ἐτελέσθη
OD.16,347	Τηλεμάχῳ ὁδὸς ἥδε: φάμεν δέ οἱ οὐ τελέεσθαι.
OD.16,348	ἀλλ' ἄγε νῆα μέλαιναν ἐρύσσομεν, ἥ τις ἀρίστη,
OD.16,349	ἐς δ' ἐρέτας ἁλιῆας ἀγείρομεν, οἵ κε τάχιστα
OD.16,350	κείνοισ' ἀγγείλωσι θοῶς οἶκόνδε νέεσθαι."
OD.16,351	οὔ πω πᾶν εἴρηθ', ὅτ' ἄρ' Ἀμφίνομος ἴδε νῆα,
OD.16,352	στρεφθεὶς ἐκ χώρης, λιμένος πολυβενθέος ἐντός,
OD.16,353	ἱστία τε στέλλοντας ἐρετμά τε χερσὶν ἔχοντας.
OD.16,354	ἡδὺ δ' ἄρ' ἐκγελάσας μετεφώνεεν οἷσ' ἑτάροισι:
OD.16,355	"μή τιν' ἔτ' ἀγγελίην ὀτρύνομεν: οἵδε γὰρ ἔνδον.
OD.16,356	ἤ τίς σφιν τόδ' ἔειπε θεῶν ἢ εἴσιδον αὐτοὶ
OD.16,357	νῆα παρερχομένην, τὴν δ' οὐκ ἐδύναντο κιχῆναι."
OD.16,358	ὣς ἔφαθ', οἱ δ' ἀνστάντες ἔβαν ἐπὶ θῖνα θαλάσσης,
OD.16,359	αἶψα δὲ νῆα μέλαιναν ἐπ' ἠπείροιο ἔρυσσαν,
OD.16,360	τεύχεα δέ σφ' ἀπένεικαν ὑπέρθυμοι θεράποντες.
OD.16,361	αὐτοὶ δ' εἰς ἀγορὴν κίον ἁθρόοι, οὐδέ τιν' ἄλλον
OD.16,362	εἴων οὔτε νέων μεταΐζειν οὔτε γερόντων.
OD.16,363	τοῖσιν δ' Ἀντίνοος μετέφη, Εὐπείθεος υἱός:
OD.16,364	"ὢ πόποι, ὡς τόνδ' ἄνδρα θεοὶ κακότητος ἔλυσαν.
OD.16,365	ἤματα μὲν σκοποὶ ἷζον ἐπ' ἄκριας ἠνεμοέσσας
OD.16,366	αἰὲν ἐπασσύτεροι: ἅμα δ' ἠελίῳ καταδύντι
OD.16,367	οὔ ποτ' ἐπ' ἠπείρου νύκτ' ἄσαμεν, ἀλλ' ἐνὶ πόντῳ
OD.16,368	νηῒ θοῇ πλείοντες ἐμίμνομεν Ἠῶ δῖαν,
OD.16,369	Τηλέμαχον λοχόωντες, ἵνα φθείσωμεν ἑλόντες
OD.16,370	αὐτόν: τὸν δ' ἄρα τεῖος ἀπήγαγεν οἴκαδε δαίμων.
OD.16,371	ἡμεῖς δ' ἐνθάδε οἱ φραζώμεθα λυγρὸν ὄλεθρον
OD.16,372	Τηλεμάχῳ, μηδ' ἧμας ὑπεκφύγοι: οὐ γὰρ ὀΐω
OD.16,373	τούτου γε ζώοντος ἀνύσσεσθαι τάδε ἔργα.
OD.16,374	αὐτὸς μὲν γὰρ ἐπιστήμων βουλῇ τε νόῳ τε,
OD.16,375	λαοὶ δ' οὐκέτι πάμπαν ἐφ' ἡμῖν ἦρα φέρουσιν.
OD.16,376	ἀλλ' ἄγετε, πρὶν κεῖνον ὁμηγυρίσασθαι Ἀχαιοὺς
OD.16,377	εἰς ἀγορήν: --οὐ γάρ τι μεθησέμεναί μιν ὀΐω,
OD.16,378	ἀλλ' ἀπομηνίσει, ἐρέει δ' ἐν πᾶσιν ἀναστάς,
OD.16,379	οὕνεκά οἱ φόνον αἰπὺν ἐράπτομεν οὐδ' ἐκίχημεν:
OD.16,380	οἱ δ' οὐκ αἰνήσουσιν ἀκούοντες κακὰ ἔργα:
OD.16,381	μή τι κακὸν ῥέξωσι καὶ ἥμεας ἐξελάσωσι
OD.16,382	γαίης ἡμετέρης, ἄλλων δ' ἀφικώμεθα δῆμον.
OD.16,383	ἀλλὰ φθέωμεν ἑλόντες ἐπ' ἀγροῦ νόσφι πόληος
OD.16,384	ἢ ἐν ὁδῷ: βίοτον δ' αὐτοὶ καὶ κτήματ' ἔχωμεν,
OD.16,385	δασσάμενοι κατὰ μοῖραν ἐφ' ἡμέας, οἰκία δ' αὖτε
OD.16,386	κείνου μητέρι δοῖμεν ἔχειν ἠδ' ὅς τις ὀπυίοι.
OD.16,387	εἰ δ' ὕμιν ὅδε μῦθος ἀφανδάνει, ἀλλὰ βόλεσθε
OD.16,388	αὐτόν τε ζώειν καὶ ἔχειν πατρώϊα πάντα,
OD.16,389	μή οἱ χρήματ' ἔπειτα ἅλις θυμηδέ' ἔδωμεν
OD.16,390	ἐνθάδ' ἀγειρόμενοι, ἀλλ' ἐκ μεγάροιο ἕκαστος
OD.16,391	μνάσθω ἐέδνοισιν διζήμενος: ἡ δέ κ' ἔπειτα
OD.16,392	γήμαιθ' ὅς κε πλεῖστα πόροι καὶ μόρσιμος ἔλθοι."
OD.16,393	ὣς ἔφαθ', οἱ δ' ἄρα πάντες ἀκὴν ἐγένοντο σιωπῇ.
OD.16,394	τοῖσιν δ' Ἀμφίνομος ἀγορήσατο καὶ μετέειπε,
OD.16,395	Νίσου φαίδιμος υἱός, Ἀρητιάδαο ἄνακτος,
OD.16,396	ὅς ῥ' ἐκ Δουλιχίου πολυπύρου ποιήεντος
OD.16,397	ἡγεῖτο μνηστῆρσι, μάλιστα δὲ Πηνελοπείῃ
OD.16,398	ἥνδανε μύθοισι: φρεσὶ γὰρ κέχρητ' ἀγαθῇσιν:
OD.16,399	ὅ σφιν ἐῢ φρονέων ἀγορήσατο καὶ μετέειπεν:
OD.16,400	"ὦ φίλοι, οὐκ ἂν ἐγώ γε κατακτείνειν ἐθέλοιμι
OD.16,401	Τηλέμαχον: δεινὸν δὲ γένος βασιλήϊόν ἐστι
OD.16,402	κτείνειν: ἀλλὰ πρῶτα θεῶν εἰρώμεθα βουλάς.
OD.16,403	εἰ μέν κ' αἰνήσωσι Διὸς μεγάλοιο θέμιστες,
OD.16,404	αὐτός τε κτενέω τούς τ' ἄλλους πάντας ἀνώξω:
OD.16,405	εἰ δέ κ' ἀποτρωπῶσι θεοί, παύσασθαι ἄνωγα."
OD.16,406	ὣς ἔφατ' Ἀμφίνομος, τοῖσιν δ' ἐπιήνδανε μῦθος.
OD.16,407	αὐτίκ' ἔπειτ' ἀνστάντες ἔβαν δόμον εἰς Ὀδυσῆος,
OD.16,408	ἐλθόντες δὲ καθῖζον ἐπὶ ξεστοῖσι θρόνοισιν.
OD.16,409	ἡ δ' αὖτ' ἄλλ' ἐνόησε περίφρων Πηνελόπεια,
OD.16,410	μνηστήρεσσι φανῆναι ὑπέρβιον ὕβριν ἔχουσι.
OD.16,411	πεύθετο γὰρ οὗ παιδὸς ἐνὶ μεγάροισιν ὄλεθρον:
OD.16,412	κῆρυξ γάρ οἱ ἔειπε Μέδων, ὃς ἐπεύθετο βουλάς.
OD.16,413	βῆ δ' ἰέναι μέγαρόνδε σὺν ἀμφιπόλοισι γυναιξίν.
OD.16,414	ἀλλ' ὅτε δὴ μνηστῆρας ἀφίκετο δῖα γυναικῶν,
OD.16,415	στῆ ῥα παρὰ σταθμὸν τέγεος πύκα ποιητοῖο,
OD.16,416	ἄντα παρειάων σχομένη λιπαρὰ κρήδεμνα,
OD.16,417	Ἀντίνοον δ' ἐνένιπεν ἔπος τ' ἔφατ' ἔκ τ' ὀνόμαζεν:
OD.16,418	"ἀντίνο', ὕβριν ἔχων, κακομήχανε, καὶ δέ σέ φασιν
OD.16,419	ἐν δήμῳ Ἰθάκης μεθ' ὁμήλικας ἔμμεν ἄριστον
OD.16,420	βουλῇ καὶ μύθοισι: σὺ δ' οὐκ ἄρα τοῖος ἔησθα.
OD.16,421	μάργε, τίη δὲ σὺ Τηλεμάχῳ θάνατόν τε μόρον τε
OD.16,422	ῥάπτεις, οὐδ' ἱκέτας ἐμπάζεαι, οἱσιν ἄρα Ζεὺς
OD.16,423	μάρτυρος; οὐδ' ὁσίη κακὰ ῥάπτειν ἀλλήλοισιν.
OD.16,424	ἦ οὐκ οἶσθ' ὅτε δεῦρο πατὴρ τεὸς ἵκετο φεύγων,
OD.16,425	δῆμον ὑποδδείσας; δὴ γὰρ κεχολώατο λίην,
OD.16,426	οὕνεκα ληϊστῆρσιν ἐπισπόμενος Ταφίοισιν
OD.16,427	ἤκαχε Θεσπρωτούς: οἱ δ' ἥμιν ἄρθμιοι ἦσαν.
OD.16,428	τόν ῥ' ἔθελον φθεῖσαι καὶ ἀπορραῖσαι φίλον ἦτορ
OD.16,429	ἠδὲ κατὰ ζωὴν φαγέειν μενοεικέα πολλήν:
OD.16,430	ἀλλ' Ὀδυσεὺς κατέρυκε καὶ ἔσχεθεν ἱεμένους περ.
OD.16,431	τοῦ νῦν οἶκον ἄτιμον ἔδεις, μνάᾳ δὲ γυναῖκα
OD.16,432	παῖδά τ' ἀποκτείνεις, ἐμὲ δὲ μεγάλως ἀκαχίζεις:
OD.16,433	ἀλλά σε παύεσθαι κέλομαι καὶ ἀνωγέμεν ἄλλους."
OD.16,434	τὴν δ' αὖτ' Εὐρύμαχος, Πολύβου πάϊς, ἀντίον ηὔδα:
OD.16,435	"κούρη Ἰκαρίοιο, περίφρων Πηνελόπεια,
OD.16,436	θάρσει: μή τοι ταῦτα μετὰ φρεσὶ σῇσι μελόντων.
OD.16,437	οὐκ ἔσθ' οὗτος ἀνὴρ οὐδ' ἔσσεται οὐδὲ γένηται,
OD.16,438	ὅς κεν Τηλεμάχῳ, σῷ υἱέϊ, χεῖρας ἐποίσει
OD.16,439	ζώοντός γ' ἐμέθεν καὶ ἐπὶ χθονὶ δερκομένοιο.
OD.16,440	ὧδε γὰρ ἐξερέω, καὶ μὴν τετελεσμένον ἔσται:
OD.16,441	αἶψά οἱ αἷμα κελαινὸν ἐρωήσει περὶ δουρὶ
OD.16,442	ἡμετέρῳ, ἐπεὶ ἦ καὶ ἐμὲ πτολίπορθος Ὀδυσσεὺς
OD.16,443	πολλάκι γούνασιν οἷσιν ἐφεσσάμενος κρέας ὀπτὸν
OD.16,444	ἐν χείρεσσιν ἔθηκεν ἐπέσχε τε οἶνον ἐρυθρόν.
OD.16,445	τῶ μοι Τηλέμαχος πάντων πολὺ φίλτατός ἐστιν
OD.16,446	ἀνδρῶν, οὐδέ τί μιν θάνατον τρομέεσθαι ἄνωγα
OD.16,447	ἔκ γε μνηστήρων: θεόθεν δ' οὐκ ἔστ' ἀλέασθαι."
OD.16,448	ὣς φάτο θαρσύνων, τῷ δ' ἤρτυεν αὐτὸς ὄλεθρον.
OD.16,449	ἡ μὲν ἄρ' εἰσαναβᾶσ' ὑπερώϊα σιγαλόεντα
OD.16,450	κλαῖεν ἔπειτ' Ὀδυσῆα φίλον πόσιν, ὄφρα οἱ ὕπνον
OD.16,451	ἡδὺν ἐπὶ βλεφάροισι βάλε γλαυκῶπις Ἀθήνη.
OD.16,452	ἑσπέριος δ' Ὀδυσῆϊ καὶ υἱέϊ δῖος ὑφορβὸς
OD.16,453	ἤλυθεν: οἱ δ' ἄρα δόρπον ἐπισταδὸν ὁπλίζοντο,
OD.16,454	σῦν ἱερεύσαντες ἐνιαύσιον. αὐτὰρ Ἀθήνη
OD.16,455	ἄγχι παρισταμένη Λαερτιάδην Ὀδυσῆα
OD.16,456	ῥάβδῳ πεπληγυῖα πάλιν ποίησε γέροντα,
OD.16,457	λυγρὰ δὲ εἵματα ἕσσε περὶ χροΐ, μή ἑ συβώτης
OD.16,458	γνοίη ἐσάντα ἰδὼν καὶ ἐχέφρονι Πηνελοπείῃ
OD.16,459	ἔλθοι ἀπαγγέλλων μηδὲ φρεσὶν εἰρύσσαιτο.
OD.16,460	τὸν καὶ Τηλέμαχος πρότερος πρὸς μῦθον ἔειπεν:
OD.16,461	"ἦλθες, δῖ' Εὔμαιε: τί δὴ κλέος ἔστ' ἀνὰ ἄστυ;
OD.16,462	ἤ ῥ' ἤδη μνηστῆρες ἀγήνορες ἔνδον ἔασιν
OD.16,463	ἐκ λόχου, ἦ ἔτι μ' αὖθ' εἰρύαται οἴκαδ' ἰόντα;"
OD.16,464	τὸν δ' ἀπαμειβόμενος προσέφης, Εὔμαιε συβῶτα:
OD.16,465	"οὐκ ἔμελέν μοι ταῦτα μεταλλῆσαι καὶ ἐρέσθαι
OD.16,466	ἄστυ καταβλώσκοντα: τάχιστά με θυμὸς ἀνώγει
OD.16,467	ἀγγελίην εἰπόντα πάλιν δεῦρ' ἀπονέεσθαι.
OD.16,468	ὡμήρησε δέ μοι παρ' ἑταίρων ἄγγελος ὠκύς,
OD.16,469	κῆρυξ, ὃς δὴ πρῶτος ἔπος σῇ μητρὶ ἔειπεν.
OD.16,470	ἄλλο δέ τοι τόδε οἶδα: τὸ γὰρ ἴδον ὀφθαλμοῖσιν:
OD.16,471	ἤδη ὑπὲρ πόλιος, ὅθι Ἕρμαιος λόφος ἐστίν,
OD.16,472	ἦα κιών, ὅτε νῆα θοὴν ἰδόμην κατιοῦσαν
OD.16,473	ἐς λιμέν' ἡμέτερον: πολλοὶ δ' ἔσαν ἄνδρες ἐν αὐτῇ,
OD.16,474	βεβρίθει δὲ σάκεσσι καὶ ἔγχεσιν ἀμφιγύοισι:
OD.16,475	καί σφεας ὠΐσθην τοὺς ἔμμεναι, οὐδέ τι οἶδα."
OD.16,476	ὣς φάτο, μείδησεν δ' ἱερὴ ἲς Τηλεμάχοιο
OD.16,477	ἐς πατέρ' ὀφθαλμοῖσιν ἰδών, ἀλέεινε δ' ὑφορβόν.
OD.16,478	οἱ δ' ἐπεὶ οὖν παύσαντο πόνου τετύκοντό τε δαῖτα,
OD.16,479	δαίνυντ', οὐδέ τι θυμὸς ἐδεύετο δαιτὸς ἐΐσης.
OD.16,480	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
OD.16,481	κοίτου τε μνήσαντο καὶ ὕπνου δῶρον ἕλοντο.
OD.17,1	Ἦμος δ' ἠριγένεια φάνη ῥοδοδάκτυλος Ἠώς,
OD.17,2	δὴ τότ' ἔπειθ' ὑπὸ ποσσὶν ἐδήσατο καλὰ πέδιλα
OD.17,3	Τηλέμαχος, φίλος υἱὸς Ὀδυσσῆος θείοιο,
OD.17,4	εἵλετο δ' ἄλκιμον ἔγχος, ὅ οἱ παλάμηφιν ἀρήρει,
OD.17,5	ἄστυδε ἱέμενος, καὶ ἑὸν προσέειπε συβώτην:
OD.17,6	"ἄττ', ἦ τοι μὲν ἐγὼν εἶμ' ἐς πόλιν, ὄφρα με μήτηρ
OD.17,7	ὄψεται: οὐ γάρ μιν πρόσθεν παύσεσθαι ὀΐω
OD.17,8	κλαυθμοῦ τε στυγεροῖο γόοιό τε δακρυόεντος,
OD.17,9	πρίν γ' αὐτόν με ἴδηται: ἀτὰρ σοί γ' ὧδ' ἐπιτέλλω:
OD.17,10	τὸν ξεῖνον δύστηνον ἄγ' ἐς πόλιν, ὄφρ' ἂν ἐκεῖθι
OD.17,11	δαῖτα πτωχεύῃ: δώσει δέ οἱ ὅς κ' ἐθέλῃσι,
OD.17,12	πύρνον καὶ κοτύλην: ἐμὲ δ' οὔ πως ἔστιν ἅπαντας
OD.17,13	ἀνθρώπους ἀνέχεσθαι, ἔχοντά περ ἄλγεα θυμῷ.
OD.17,14	ὁ ξεῖνος δ' εἴ περ μάλα μηνίει, ἄλγιον αὐτῷ
OD.17,15	ἔσσεται: ἦ γὰρ ἐμοὶ φίλ' ἀληθέα μυθήσασθαι."
OD.17,16	τὸν δ' ἀπαμειβόμενος προσέφη πολύμητις Ὀδυσσεύς:
OD.17,17	"ὦ φίλος, οὐδέ τοι αὐτὸς ἐρύκεσθαι μενεαίνω.
OD.17,18	πτωχῷ βέλτερόν ἐστι κατὰ πτόλιν ἠὲ κατ' ἀγροὺς
OD.17,19	δαῖτα πτωχεύειν: δώσει δέ μοι ὅς κ' ἐθέλῃσιν.
OD.17,20	οὐ γὰρ ἐπὶ σταθμοῖσι μένειν ἔτι τηλίκος εἰμί,
OD.17,21	ὥς τ' ἐπιτειλαμένῳ σημάντορι πάντα πιθέσθαι.
OD.17,22	ἀλλ' ἔρχευ: ἐμὲ δ' ἄξει ἀνὴρ ὅδε, τὸν σὺ κελεύεις,
OD.17,23	αὐτίκ' ἐπεί κε πυρὸς θερέω ἀλέη τε γένηται.
OD.17,24	αἰνῶς γὰρ τάδε εἵματ' ἔχω κακά: μή με δαμάσσῃ
OD.17,25	στίβη ὑπηοίη: ἕκαθεν δέ τε ἄστυ φάτ' εἶναι."
OD.17,26	ὣς φάτο, Τηλέμαχος δὲ διὲκ σταθμοῖο βεβήκει,
OD.17,27	κραιπνὰ ποσὶ προβιβάς, κακὰ δὲ μνηστῆρσι φύτευεν.
OD.17,28	αὐτὰρ ἐπεί ῥ' ἵκανε δόμους ἐῢ ναιετάοντας,
OD.17,29	ἔγχος μέν ῥ' ἔστησε φέρων πρὸς κίονα μακρήν,
OD.17,30	αὐτὸς δ' εἴσω ἴεν καὶ ὑπέρβη λάϊνον οὐδόν.
OD.17,31	τὸν δὲ πολὺ πρώτη εἶδε τροφὸς Εὐρύκλεια,
OD.17,32	κώεα καστορνῦσα θρόνοισ' ἔνι δαιδαλέοισι,
OD.17,33	δακρύσασα δ' ἔπειτ' ἰθὺς κίεν: ἀμφὶ δ' ἄρ' ἄλλαι
OD.17,34	δμῳαὶ Ὀδυσσῆος ταλασίφρονος ἠγερέθοντο
OD.17,35	καὶ κύνεον ἀγαπαζόμεναι κεφαλήν τε καὶ ὤμους.
OD.17,36	ἡ δ' ἴεν ἐκ θαλάμοιο περίφρων Πηνελόπεια,
OD.17,37	Ἀρτέμιδι ἰκέλη ἠὲ χρυσῇ Ἀφροδίτῃ,
OD.17,38	ἀμφὶ δὲ παιδὶ φίλῳ βάλε πήχεε δακρύσασα,
OD.17,39	κύσσε δέ μιν κεφαλήν τε καὶ ἄμφω φάεα καλά,
OD.17,40	καί ῥ' ὀλοφυρομένη ἔπεα πτερόεντα προσηύδα:
OD.17,41	"ἦλθες, Τηλέμαχε, γλυκερὸν φάος: οὔ σ' ἔτ' ἐγώ γε
OD.17,42	ὄψεσθαι ἐφάμην, ἐπεὶ ᾤχεο νηῒ Πύλονδε
OD.17,43	λάθρῃ, ἐμεῦ ἀέκητι, φίλου μετὰ πατρὸς ἀκουήν.
OD.17,44	ἀλλ' ἄγε μοι κατάλεξον, ὅπως ἤντησας ὀπωπῆς."
OD.17,45	τὴν δ' αὖ Τηλέμαχος πεπνυμένος ἀντίον ηὔδα:
OD.17,46	"μῆτερ ἐμή, μή μοι γόον ὄρνυθι μηδέ μοι ἦτορ
OD.17,47	ἐν στήθεσσιν ὄρινε φυγόντι περ αἰπὺν ὄλεθρον:
OD.17,48	ἀλλ' ὑδρηναμένη, καθαρὰ χροῒ εἵμαθ' ἑλοῦσα,
OD.17,49	„εἰς ὑπερῷ' ἀναβᾶσα σὺν ἀμφιπόλοισι γυναιξὶν“
OD.17,50	εὔχεο πᾶσι θεοῖσι τεληέσσας ἑκατόμβας
OD.17,51	ῥέξειν, αἴ κέ ποθι Ζεὺς ἄντιτα ἔργα τελέσσῃ.
OD.17,52	αὐτὰρ ἐγὼν ἀγορήνδε ἐλεύσομαι, ὄφρα καλέσσω
OD.17,53	ξεῖνον, ὅτίς μοι κεῖθεν ἅμ' ἕσπετο δεῦρο κιόντι.
OD.17,54	τὸν μὲν ἐγὼ προὔπεμψα σὺν ἀντιθέοισ' ἑτάροισι,
OD.17,55	Πείραιον δέ μιν ἠνώγεα προτὶ οἶκον ἄγοντα
OD.17,56	ἐνδυκέως φιλέειν καὶ τιέμεν, εἰς ὅ κεν ἔλθω."
OD.17,57	ὣς ἄρ' ἐφώνησεν, τῇ δ' ἄπτερος ἔπλετο μῦθος.
OD.17,58	ἡ δ' ὑδρηναμένη, καθαρὰ χροῒ εἵμαθ' ἑλοῦσα,
OD.17,59	εὔχετο πᾶσι θεοῖσι τεληέσσας ἑκατόμβας
OD.17,60	ῥέξειν, αἴ κέ ποθι Ζεὺς ἄντιτα ἔργα τελέσσῃ.
OD.17,61	τηλέμαχος δ' ἄρ' ἔπειτα διὲκ μεγάροιο βεβήκει
OD.17,62	ἔγχος ἔχων: ἅμα τῷ γε κύνες πόδας ἀργοὶ ἕποντο.
OD.17,63	θεσπεσίην δ' ἄρα τῷ γε χάριν κατέχευεν Ἀθήνη:
OD.17,64	τὸν δ' ἄρα πάντες λαοὶ ἐπερχόμενον θηεῦντο.
OD.17,65	ἀμφὶ δέ μιν μνηστῆρες ἀγήνορες ἠγερέθοντο
OD.17,66	ἔσθλ' ἀγορεύοντες, κακὰ δὲ φρεσὶ βυσσοδόμευον.
OD.17,67	αὐτὰρ ὁ τῶν μὲν ἔπειτα ἀλεύατο πουλὺν ὅμιλον,
OD.17,68	ἀλλ' ἵνα Μέντωρ ἧστο καὶ Ἄντιφος ἠδ' Ἁλιθέρσης,
OD.17,69	οἵ τέ οἱ ἐξ ἀρχῆς πατρώϊοι ἦσαν ἑταῖροι,
OD.17,70	ἔνθα καθέζετ' ἰών: τοὶ δ' ἐξερέεινον ἕκαστα.
OD.17,71	τοῖσι δὲ Πείραιος δουρίκλυτὸς ἐγγύθεν ἦλθε
OD.17,72	ξεῖνον ἄγων ἀγορήνδε διὰ πτόλιν: οὐδ' ἄρ' ἔτι δὴν
OD.17,73	Τηλέμαχος ξείνοιο ἑκὰς τράπετ', ἀλλὰ παρέστη.
OD.17,74	τὸν καὶ Πείραιος πρότερος πρὸς μῦθον ἔειπε:
OD.17,75	"τηλέμαχ', αἶψ' ὄτρυνον ἐμὸν ποτὶ δῶμα γυναῖκας,
OD.17,76	ὥς τοι δῶρ' ἀποπέμψω, ἅ τοι Μενέλαος ἔδωκε."
OD.17,77	τὸν δ' αὖ Τηλέμαχος πεπνυμένος ἀντίον ηὔδα:
OD.17,78	"Πείραι', οὐ γάρ τ' ἴδμεν, ὅπως ἔσται τάδε ἔργα.
OD.17,79	εἴ κεν ἐμὲ μνηστῆρες ἀγήνορες ἐν μεγάροισι
OD.17,80	λάθρῃ κτείναντες πατρώϊα πάντα δάσωνται,
OD.17,81	αὐτὸν ἔχοντα σὲ βούλομ' ἐπαυρέμεν ἤ τινα τῶνδε:
OD.17,82	εἰ δέ κ' ἐγὼ τούτοισι φόνον καὶ κῆρα φυτεύσω,
OD.17,83	δὴ τότε μοι χαίροντι φέρειν πρὸς δώματα χαίρων."
OD.17,84	ὣς εἰπὼν ξεῖνον ταλαπείριον ἦγεν ἐς οἶκον.
OD.17,85	αὐτὰρ ἐπεί ῥ' ἵκοντο δόμους ἐῢ ναιετάοντας,
OD.17,86	χλαίνας μὲν κατέθεντο κατὰ κλισμούς τε θρόνους τε,
OD.17,87	ἐς δ' ἀσαμίνθους βάντες ἐϋξέστας λούσαντο.
OD.17,88	τοὺς δ' ἐπεὶ οὖν δμῳαὶ λοῦσαν καὶ χρῖσαν ἐλαίῳ,
OD.17,89	ἀμφὶ δ' ἄρα χλαίνας οὔλας βάλον ἠδὲ χιτῶνας,
OD.17,90	ἔκ ῥ' ἀσαμίνθων βάντες ἐπὶ κλισμοῖσι καθῖζον.
OD.17,91	χέρνιβα δ' ἀμφίπολος προχόῳ ἐπέχευε φέρουσα
OD.17,92	καλῇ χρυσείῃ, ὑπὲρ ἀργυρέοιο λέβητος,
OD.17,93	νίψασθαι: παρὰ δὲ ξεστὴν ἐτάνυσσε τράπεζαν.
OD.17,94	σῖτον δ' αἰδοίη ταμίη παρέθηκε φέρουσα,
OD.17,95	εἴδατα πόλλ' ἐπιθεῖσα, χαριζομένη παρεόντων.
OD.17,96	μήτηρ δ' ἀντίον ἷζε παρὰ σταθμὸν μεγάροιο
OD.17,97	κλισμῷ κεκλιμένη, λέπτ' ἠλάκατα στρωφῶσα.
OD.17,98	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
OD.17,99	αὐτὰρ ἐπεὶ πόσιος καὶ ἐδητύος ἐξ ἔρον ἕντο,
OD.17,100	τοῖσι δὲ μύθων ἦρχε περίφρων Πηνελόπεια:
OD.17,101	"τηλέμαχ', ἦ τοι ἐγὼν ὑπερώϊον εἰσαναβᾶσα
OD.17,102	λέξομαι εἰς εὐνήν, ἥ μοι στονόεσσα τέτυκται,
OD.17,103	αἰεὶ δάκρυσ' ἐμοῖσι πεφυρμένη, ἐξ οὗ Ὀδυσσεὺς
OD.17,104	ᾤχεθ' ἅμ' Ἀτρεΐδῃσιν ἐς Ἴλιον: οὐδέ μοι ἔτλης,
OD.17,105	πρὶν ἐλθεῖν μνηστῆρας ἀγήνορας ἐς τόδε δῶμα,
OD.17,106	νόστον σοῦ πατρὸς σάφα εἰπέμεν, εἴ που ἄκουσας."
OD.17,107	τὴν δ' αὖ Τηλέμαχος πεπνυμένος ἀντίον ηὔδα:
OD.17,108	"τοιγὰρ ἐγώ τοι, μῆτερ, ἀληθείην καταλέξω.
OD.17,109	ᾠχόμεθ' ἔς τε Πύλον καὶ Νέστορα, ποιμένα λαῶν:
OD.17,110	δεξάμενος δέ με κεῖνος ἐν ὑψηλοῖσι δόμοισιν
OD.17,111	ἐνδυκέως ἐφίλει, ὡς εἴ τε πατὴρ ἑὸν υἷα
OD.17,112	ἐλθόντα χρόνιον νέον ἄλλοθεν: ὣς ἐμὲ κεῖνος
OD.17,113	ἐνδυκέως ἐκόμιζε σὺν υἱάσι κυδαλίμοισιν.
OD.17,114	αὐτὰρ Ὀδυσσῆος ταλασίφρονος οὔ ποτ' ἔφασκε
OD.17,115	ζωοῦ οὐδὲ θανόντος ἐπιχθονίων τευ ἀκοῦσαι,
OD.17,116	ἀλλά μ' ἐς Ἀτρεΐδην, δουρίκλειτὸν Μενέλαον,
OD.17,117	ἵπποισι προὔπεμψε καὶ ἅρμασι κολλητοῖσιν.
OD.17,118	ἔνθ' ἴδον Ἀργείην Ἑλένην, ἧς εἵνεκα πολλὰ
OD.17,119	Ἀργεῖοι Τρῶές τε θεῶν ἰότητι μόγησαν.
OD.17,120	εἴρετο δ' αὐτίκ' ἔπειτα βοὴν ἀγαθὸς Μενέλαος,
OD.17,121	ὅττευ χρηΐζων ἱκόμην Λακεδαίμονα δῖαν:
OD.17,122	αὐτὰρ ἐγὼ τῷ πᾶσαν ἀληθείην κατέλεξα.
OD.17,123	καὶ τότε δή μ' ἐπέεσσιν ἀμειβόμενος προσέειπεν:
OD.17,124	ὢ πόποι, ἦ μάλα δὴ κρατερόφρονος ἀνδρὸς ἐν εὐνῇ
OD.17,125	ἤθελον εὐνηθῆναι, ἀνάλκιδες αὐτοὶ ἐόντες.
OD.17,126	ὡς δ' ὁπότ' ἐν ξυλόχῳ ἔλαφος κρατεροῖο λέοντος
OD.17,127	νεβροὺς κοιμήσασα νεηγενέας γαλαθηνοὺς
OD.17,128	κνημοὺς ἐξερέῃσι καὶ ἄγκεα ποιήεντα
OD.17,129	βοσκομένη, ὁ δ' ἔπειτα ἑὴν εἰσήλυθεν εὐνήν,
OD.17,130	ἀμφοτέροισι δὲ τοῖσιν ἀεικέα πότμον ἐφῆκεν,
OD.17,131	ὣς Ὀδυσεὺς κείνοισιν ἀεικέα πότμον ἐφήσει.
OD.17,132	αἲ γάρ, Ζεῦ τε πάτερ καὶ Ἀθηναίη καὶ Ἄπολλον,
OD.17,133	τοῖος ἐὼν οἷός ποτ' ἐϋκτιμένῃ ἐνὶ Λέσβῳ
OD.17,134	ἐξ ἔριδος Φιλομηλεΐδῃ ἐπάλαισεν ἀναστάς,
OD.17,135	κὰδ δ' ἔβαλε κρατερῶς, κεχάροντο δὲ πάντες Ἀχαιοί,
OD.17,136	τοῖος ἐὼν μνηστῆρσιν ὁμιλήσειεν Ὀδυσσεύς
OD.17,137	πάντες κ' ὠκύμοροί τε γενοίατο πικρόγαμοί τε.
OD.17,138	ταῦτα δ' ἅ μ' εἰρωτᾷς καὶ λίσσεαι, οὐκ ἂν ἐγώ γε
OD.17,139	ἄλλα παρὲξ εἴποιμι παρακλιδὸν οὐδ' ἀπατήσω:
OD.17,140	ἀλλὰ τὰ μέν μοι ἔειπε γέρων ἅλιος νημερτής,
OD.17,141	τῶν οὐδέν τοι ἐγὼ κρύψω ἔπος οὐδ' ἐπικεύσω.
OD.17,142	φῆ μιν ὅ γ' ἐν νήσῳ ἰδέειν κρατέρ' ἄλγε' ἔχοντα,
OD.17,143	νύμφης ἐν μεγάροισι Καλυψοῦς, ἥ μιν ἀνάγκῃ
OD.17,144	ἴσχει: ὁ δ' οὐ δύναται ἣν πατρίδα γαῖαν ἱκέσθαι:
OD.17,145	οὐ γάρ οἱ πάρα νῆες ἐπήρετμοι καὶ ἑταῖροι,
OD.17,146	οἵ κέν μιν πέμποιεν ἐπ' εὐρέα νῶτα θαλάσσης.
OD.17,147	ὣς ἔφατ' Ἀτρεΐδης, δουρίκλειτὸς Μενέλαος.
OD.17,148	ταῦτα τελευτήσας νεόμην: ἔδοσαν δέ μοι οὖρον
OD.17,149	ἀθάνατοι, τοί μ' ὦκα φίλην ἐς πατρίδ' ἔπεμψαν."
OD.17,150	ὣς φάτο, τῇ δ' ἄρα θυμὸν ἐνὶ στήθεσσιν ὄρινε.
OD.17,151	τοῖσι δὲ καὶ μετέειπε Θεοκλύμενος θεοειδής:
OD.17,152	"ὦ γύναι αἰδοίη Λαερτιάδεω Ὀδυσῆος,
OD.17,153	ἦ τοι ὅ γ' οὐ σάφα οἶδεν, ἐμεῖο δὲ σύνθεο μῦθον:
OD.17,154	ἀτρεκέως γάρ τοι μαντεύσομαι οὐδ' ἐπικεύσω.
OD.17,155	ἴστω νῦν Ζεὺς πρῶτα θεῶν ξενίη τε τράπεζα
OD.17,156	ἱστίη τ' Ὀδυσῆος ἀμύμονος, ἣν ἀφικάνω,
OD.17,157	ὡς ἦ τοι Ὀδυσεὺς ἤδη ἐν πατρίδι γαίῃ,
OD.17,158	ἥμενος ἢ ἕρπων, τάδε πευθόμενος κακὰ ἔργα,
OD.17,159	ἔστιν, ἀτὰρ μνηστῆρσι κακὸν πάντεσσι φυτεύει,
OD.17,160	οἷον ἐγὼν οἰωνὸν ἐϋσσέλμου ἐπὶ νηὸς
OD.17,161	ἥμενος ἐφρασάμην καὶ Τηλεμάχῳ ἐγεγώνευν."
OD.17,162	τὸν δ' αὖτε προσέειπε περίφρων Πηνελόπεια:
OD.17,163	"αἲ γὰρ τοῦτο, ξεῖνε, ἔπος τετελεσμένον εἴη:
OD.17,164	τῶ κε τάχα γνοίης φιλότητά τε πολλά τε δῶρα
OD.17,165	ἐξ ἐμεῦ, ὥς κέν τίς σε συναντόμενος μακαρίζοι."
OD.17,166	ὣς οἱ μὲν τοιαῦτα πρὸς ἀλλήλους ἀγόρευον:
OD.17,167	μνηστῆρες δὲ πάροιθεν Ὀδυσσῆος μεγάροιο
OD.17,168	δίσκοισιν τέρποντο καὶ αἰγανέῃσιν ἱέντες
OD.17,169	ἐν τυκτῷ δαπέδῳ, ὅθι περ πάρος, ὕβριν ἔχοντες.
OD.17,170	ἀλλ' ὅτε δὴ δείπνηστος ἔην καὶ ἐπήλυθε μῆλα
OD.17,171	πάντοθεν ἐξ ἀγρῶν, οἱ δ' ἤγαγον οἳ τὸ πάρος περ,
OD.17,172	καὶ τότε δή σφιν ἔειπε Μέδων: ὃς γάρ ῥα μάλιστα
OD.17,173	ἥνδανε κηρύκων καί σφιν παρεγίνετο δαιτί:
OD.17,174	"κοῦροι, ἐπεὶ δὴ πάντες ἐτέρφθητε φρέν' ἀέθλοις,
OD.17,175	ἔρχεσθε πρὸς δώμαθ', ἵν' ἐντυνώμεθα δαῖτα:
OD.17,176	οὐ μὲν γάρ τι χέρειον ἐν ὥρῃ δεῖπνον ἑλέσθαι."
OD.17,177	ὣς ἔφαθ', οἱ δ' ἀνστάντες ἔβαν πείθοντό τε μύθῳ.
OD.17,178	αὐτὰρ ἐπεί ῥ' ἵκοντο δόμους ἐῢ ναιετάοντας,
OD.17,179	χλαίνας μὲν κατέθεντο κατὰ κλισμούς τε θρόνους τε,
OD.17,180	οἱ δ' ἱέρευον ὄϊς μεγάλους καὶ πίονας αἶγας,
OD.17,181	ἵρευον δὲ σύας σιάλους καὶ βοῦν ἀγελαίην,
OD.17,182	δαῖτ' ἐντυνόμενοι. τοὶ δ' ἐξ ἀγροῖο πόλινδε
OD.17,183	ὠτρύνοντ' Ὀδυσεύς τ' ἰέναι καὶ δῖος ὑφορβός.
OD.17,184	τοῖσι δὲ μύθων ἦρχε συβώτης, ὄρχαμος ἀνδρῶν:
OD.17,185	"ξεῖν', ἐπεὶ ἂρ δὴ ἔπειτα πόλινδ' ἴμεναι μενεαίνεις
OD.17,186	σήμερον, ὡς ἐπέτελλεν ἄναξ ἐμός: --ἦ σ' ἂν ἐγώ γε
OD.17,187	αὐτοῦ βουλοίμην σταθμῶν ῥυτῆρα λιπέσθαι:
OD.17,188	ἀλλὰ τὸν αἰδέομαι καὶ δείδια, μή μοι ὀπίσσω
OD.17,189	νεικείῃ: χαλεπαὶ δέ τ' ἀνάκτων εἰσὶν ὁμοκλαί: --
OD.17,190	ἀλλ' ἄγε νῦν ἴομεν: δὴ γὰρ μέμβλωκε μάλιστα
OD.17,191	ἦμαρ, ἀτὰρ τάχα τοι ποτὶ ἕσπερα ῥίγιον ἔσται."
OD.17,192	τὸν δ' ἀπαμειβόμενος προσέφη πολύμητις Ὀδυσσεύς:
OD.17,193	"γινώσκω, φρονέω: τά γε δὴ νοέοντι κελεύεις.
OD.17,194	ἀλλ' ἴομεν, σὺ δ' ἔπειτα διαμπερὲς ἡγεμόνευε.
OD.17,195	δὸς δέ μοι, εἴ ποθί τοι ῥόπαλον τετμημένον ἐστί,
OD.17,196	σκηρίπτεσθ', ἐπεὶ ἦ φατ' ἀρισφαλέ' ἔμμεναι οὐδόν."
OD.17,197	ἦ ῥα, καὶ ἀμφ' ὤμοισιν ἀεικέα βάλλετο πήρην,
OD.17,198	πυκνὰ ῥωγαλέην, ἐν δὲ στρόφος ἦεν ἀορτήρ:
OD.17,199	Εὔμαιος δ' ἄρα οἱ σκῆπτρον θυμαρὲς ἔδωκε.
OD.17,200	τὼ βήτην, σταθμὸν δὲ κύνες καὶ βώτορες ἄνδρες
OD.17,201	ῥύατ' ὄπισθε μένοντες. ὁ δ' ἐς πόλιν ἦγεν ἄνακτα
OD.17,202	πτωχῷ λευγαλέῳ ἐναλίγκιον ἠδὲ γέροντι,
OD.17,203	σκηπτόμενον: τὰ δὲ λυγρὰ περὶ χροῒ εἵματα ἕστο.
OD.17,204	ἀλλ' ὅτε δὴ στείχοντες ὁδὸν κάτα παιπαλόεσσαν
OD.17,205	ἄστεος ἐγγὺς ἔσαν καὶ ἐπὶ κρήνην ἀφίκοντο
OD.17,206	τυκτὴν καλλίροον, ὅθεν ὑδρεύοντο πολῖται,
OD.17,207	τὴν ποίησ' Ἴθακος καὶ Νήριτος ἠδὲ Πολύκτωρ:
OD.17,208	ἀμφὶ δ' ἄρ' αἰγείρων ὑδατοτρεφέων ἦν ἄλσος,
OD.17,209	πάντοσε κυκλοτερές, κατὰ δὲ ψυχρὸν ῥέεν ὕδωρ
OD.17,210	ὑψόθεν ἐκ πέτρης: βωμὸς δ' ἐφύπερθε τέτυκτο
OD.17,211	Νυμφάων, ὅθι πάντες ἐπιρρέζεσκον ὁδῖται:
OD.17,212	ἔνθα σφέας ἐκίχανεν υἱὸς Δολίοιο Μελανθεὺς
OD.17,213	αἶγας ἄγων, αἳ πᾶσι μετέπρεπον αἰπολίοισι,
OD.17,214	δεῖπνον μνηστήρεσσι: δύω δ' ἅμ' ἕποντο νομῆες.
OD.17,215	τοὺς δὲ ἰδὼν νείκεσσεν ἔπος τ' ἔφατ' ἔκ τ' ὀνόμαζεν
OD.17,216	ἔκπαγλον καὶ ἀεικές: ὄρινε δὲ κῆρ Ὀδυσῆος:
OD.17,217	"νῦν μὲν δὴ μάλα πάγχυ κακὸς κακὸν ἡγηλάζει,
OD.17,218	ὡς αἰεὶ τὸν ὁμοῖον ἄγει θεὸς ὡς τὸν ὁμοῖον.
OD.17,219	πῇ δὴ τόνδε μολοβρὸν ἄγεις, ἀμέγαρτε συβῶτα,
OD.17,220	πτωχὸν ἀνιηρόν, δαιτῶν ἀπολυμαντῆρα;
OD.17,221	ὃς πολλῇς φλιῇσι παραστὰς φλίψεται ὤμους,
OD.17,222	αἰτίζων ἀκόλους, οὐκ ἄορα οὐδὲ λέβητας.
OD.17,223	τόν γ' εἴ μοι δοίης σταθμῶν ῥυτῆρα γενέσθαι
OD.17,224	σηκοκόρον τ' ἔμεναι θαλλόν τ' ἐρίφοισι φορῆναι,
OD.17,225	καί κεν ὀρὸν πίνων μεγάλην ἐπιγουνίδα θεῖτο.
OD.17,226	ἀλλ' ἐπεὶ οὖν δὴ ἔργα κάκ' ἔμμαθεν, οὐκ ἐθελήσει
OD.17,227	ἔργον ἐποίχεσθαι, ἀλλὰ πτώσσων κατὰ δῆμον
OD.17,228	βούλεται αἰτίζων βόσκειν ἣν γαστέρ' ἄναλτον.
OD.17,229	ἀλλ' ἔκ τοι ἐρέω, τὸ δὲ καὶ τετελεσμένον ἔσται:
OD.17,230	αἴ κ' ἔλθῃ πρὸς δώματ' Ὀδυσσῆος θείοιο,
OD.17,231	πολλά οἱ ἀμφὶ κάρη σφέλα ἀνδρῶν ἐκ παλαμάων
OD.17,232	πλευραὶ ἀποτρίψουσι δόμον κάτα βαλλομένοιο."
OD.17,233	ὣς φάτο, καὶ παριὼν λὰξ ἔνθορεν ἀφραδίῃσιν
OD.17,234	ἰσχίῳ: οὐδέ μιν ἐκτὸς ἀταρπιτοῦ ἐστυφέλιξεν,
OD.17,235	ἀλλ' ἔμεν' ἀσφαλέως. ὁ δὲ μερμήριξεν Ὀδυσσεύς,
OD.17,236	ἠὲ μεταΐξας ῥοπάλῳ ἐκ θυμὸν ἕλοιτο
OD.17,237	ἦ πρὸς γῆν ἐλάσειε κάρη ἀμφουδὶς ἀείρας:
OD.17,238	ἀλλ' ἐπετόλμησε, φρεσὶ δ' ἔσχετο. τὸν δὲ συβώτης
OD.17,239	νείκεσ' ἐσάντα ἰδών, μέγα δ' εὔξατο χεῖρας ἀνασχών:
OD.17,240	"νύμφαι κρηναῖαι, κοῦραι Διός, εἴ ποτ' Ὀδυσσεὺς
OD.17,241	ὔμμ' ἐπὶ μηρί' ἔκηε, καλύψας πίονι δημῷ,
OD.17,242	ἀρνῶν ἠδ' ἐρίφων, τόδε μοι κρηήνατ' ἐέλδωρ,
OD.17,243	ὡς ἔλθοι μὲν κεῖνος ἀνήρ, ἀγάγοι δέ ἑ δαίμων.
OD.17,244	τῶ κέ τοι ἀγλαΐας γε διασκεδάσειεν ἁπάσας,
OD.17,245	τὰς νῦν ὑβρίζων φορέεις, ἀλαλήμενος αἰεὶ
OD.17,246	ἄστυ κάτ': αὐτὰρ μῆλα κακοὶ φθείρουσι νομῆες."
OD.17,247	τὸν δ' αὖτε προσέειπε Μελάνθιος, αἰπόλος αἰγῶν:
OD.17,248	"ὢ πόποι, οἷον ἔειπε κύων ὀλοφώϊα εἰδώς,
OD.17,249	τόν ποτ' ἐγὼν ἐπὶ νηὸς ἐϋσσέλμοιο μελαίνης
OD.17,250	ἄξω τῆλ' Ἰθάκης, ἵνα μοι βίοτον πολὺν ἄλφοι.
OD.17,251	αἲ γὰρ Τηλέμαχον βάλοι ἀργυρότοξος Ἀπόλλων
OD.17,252	σήμερον ἐν μεγάροισ', ἢ ὑπὸ μνηστῆρσι δαμείη,
OD.17,253	ὡς Ὀδυσῆΐ γε τηλοῦ ἀπώλετο νόστιμον ἦμαρ."
OD.17,254	ὣς εἰπὼν τοὺς μὲν λίπεν αὐτόθι ἦκα κιόντας,
OD.17,255	αὐτὰρ ὁ βῆ, μάλα δ' ὦκα δόμους ἵκανεν ἄνακτος.
OD.17,256	αὐτίκα δ' εἴσω ἴεν, μετὰ δὲ μνηστῆρσι καθῖζεν,
OD.17,257	ἀντίον Εὐρυμάχου: τὸν γὰρ φιλέεσκε μάλιστα.
OD.17,258	τῷ πάρα μὲν κρειῶν μοῖραν θέσαν οἳ πονέοντο,
OD.17,259	σῖτον δ' αἰδοίη ταμίη παρέθηκε φέρουσα
OD.17,260	ἔδμεναι. ἀγχίμολον δ' Ὀδυσεὺς καὶ δῖος ὑφορβὸς
OD.17,261	στήτην ἐρχομένω, περὶ δέ σφεας ἤλυθ' ἰωὴ
OD.17,262	φόρμιγγος γλαφυρῆς: ἀνὰ γάρ σφισι βάλλετ' ἀείδειν
OD.17,263	Φήμιος. αὐτὰρ ὁ χειρὸς ἑλὼν προσέειπε συβώτην:
OD.17,264	"εὔμαι', ἦ μάλα δὴ τάδε δώματα κάλ' Ὀδυσῆος:
OD.17,265	ῥεῖα δ' ἀρίγνωτ' ἐστὶ καὶ ἐν πολλοῖσιν ἰδέσθαι.
OD.17,266	ἐξ ἑτέρων ἕτερ' ἐστίν, ἐπήσκηται δέ οἱ αὐλὴ
OD.17,267	τοίχῳ καὶ θριγκοῖσι, θύραι δ' εὐερκέες εἰσὶ
OD.17,268	δικλίδες: οὔ κέν τίς μιν ἀνὴρ ὑπεροπλίσσαιτο.
OD.17,269	γινώσκω δ', ὅτι πολλοὶ ἐν αὐτῷ δαῖτα τίθενται
OD.17,270	ἄνδρες, ἐπεὶ κνίση μὲν ἐνήνοθεν, ἐν δέ τε φόρμιγξ
OD.17,271	ἠπύει, ἣν ἄρα δαιτὶ θεοὶ ποίησαν ἑταίρην."
OD.17,272	τὸν δ' ἀπαμειβόμενος προσέφης, Εὔμαιε συβῶτα:
OD.17,273	"ῥεῖ' ἔγνως, ἐπεὶ οὐδὲ τά τ' ἄλλα πέρ ἐσσ' ἀνοήμων.
OD.17,274	ἀλλ' ἄγε δὴ φραζώμεθ', ὅπως ἔσται τάδε ἔργα.
OD.17,275	ἠὲ σὺ πρῶτος ἔσελθε δόμους ἐῢ ναιετάοντας,
OD.17,276	δύσεο δὲ μνηστῆρας, ἐγὼ δ' ὑπολείψομαι αὐτοῦ:
OD.17,277	εἰ δ' ἐθέλεις, ἐπίμεινον, ἐγὼ δ' εἶμι προπάροιθεν.
OD.17,278	μηδὲ σὺ δηθύνειν, μή τίς σ' ἔκτοσθε νοήσας
OD.17,279	ἢ βάλῃ ἢ ἐλάσῃ: τὰ δέ σε φράζεσθαι ἄνωγα."
OD.17,280	τὸν δ' ἠμείβετ' ἔπειτα πολύτλας δῖος Ὀδυσσεύς:
OD.17,281	"γινώσκω, φρονέω: τά γε δὴ νοέοντι κελεύεις.
OD.17,282	ἀλλ' ἔρχευ προπάροιθεν, ἐγὼ δ' ὑπολείψομαι αὐτοῦ.
OD.17,283	οὐ γάρ τι πληγέων ἀδαήμων οὐδὲ βολάων:
OD.17,284	τολμήεις μοι θυμός, ἐπεὶ κακὰ πολλὰ πέπονθα
OD.17,285	κύμασι καὶ πολέμῳ: μετὰ καὶ τόδε τοῖσι γενέσθω.
OD.17,286	γαστέρα δ' οὔ πως ἔστιν ἀποκρύψαι μεμαυῖαν,
OD.17,287	οὐλομένην, ἣ πολλὰ κάκ' ἀνθρώποισι δίδωσι:
OD.17,288	τῆς ἕνεκεν καὶ νῆες ἐΰζυγοι ὁπλίζονται
OD.17,289	πόντον ἐπ' ἀτρύγετον κακὰ δυσμενέεσσι φέρουσαι."
OD.17,290	ὣς οἱ μὲν τοιαῦτα πρὸς ἀλλήλους ἀγόρευον:
OD.17,291	ἂν δὲ κύων κεφαλήν τε καὶ οὔατα κείμενος ἔσχεν,
OD.17,292	Ἄργος, Ὀδυσσῆος ταλασίφρονος, ὅν ῥά ποτ' αὐτὸς
OD.17,293	θρέψε μέν, οὐδ' ἀπόνητο, πάρος δ' εἰς Ἴλιον ἱρὴν
OD.17,294	ᾤχετο. τὸν δὲ πάροιθεν ἀγίνεσκον νέοι ἄνδρες
OD.17,295	αἶγας ἐπ' ἀγροτέρας ἠδὲ πρόκας ἠδὲ λαγωούς:
OD.17,296	δὴ τότε κεῖτ' ἀπόθεστος ἀποιχομένοιο ἄνακτος
OD.17,297	ἐν πολλῇ κόπρῳ, ἥ οἱ προπάροιθε θυράων
OD.17,298	ἡμιόνων τε βοῶν τε ἅλις κέχυτ', ὄφρ' ἂν ἄγοιεν
OD.17,299	δμῶες Ὀδυσσῆος τέμενος μέγα κοπρίσσοντες:
OD.17,300	ἔνθα κύων κεῖτ' Ἄργος ἐνίπλειος κυνοραιστέων.
OD.17,301	δὴ τότε γ', ὡς ἐνόησεν Ὀδυσσέα ἐγγὺς ἐόντα,
OD.17,302	οὐρῇ μέν ῥ' ὅ γ' ἔσηνε καὶ οὔατα κάββαλεν ἄμφω,
OD.17,303	ἄσσον δ' οὐκέτ' ἔπειτα δυνήσατο οἷο ἄνακτος
OD.17,304	ἐλθέμεν: αὐτὰρ ὁ νόσφιν ἰδὼν ἀπομόρξατο δάκρυ,
OD.17,305	ῥεῖα λαθὼν Εὔμαιον, ἄφαρ δ' ἐρεείνετο μύθῳ:
OD.17,306	"εὔμαι', ἦ μάλα θαῦμα κύων ὅδε κεῖτ' ἐνὶ κόπρῳ.
OD.17,307	καλὸς μὲν δέμας ἐστίν, ἀτὰρ τόδε γ' οὐ σάφα οἶδα,
OD.17,308	ἢ δὴ καὶ ταχὺς ἔσκε θέειν ἐπὶ εἴδεϊ τῷδε,
OD.17,309	ἦ αὔτως οἷοί τε τραπεζῆες κύνες ἀνδρῶν
OD.17,310	γίνοντ', ἀγλαΐης δ' ἕνεκεν κομέουσιν ἄνακτες."
OD.17,311	τὸν δ' ἀπαμειβόμενος προσέφης, Εὔμαιε συβῶτα:
OD.17,312	"καὶ λίην ἀνδρός γε κύων ὅδε τῆλε θανόντος
OD.17,313	εἰ τοιόσδ' εἴη ἠμὲν δέμας ἠδὲ καὶ ἔργα,
OD.17,314	οἷόν μιν Τροίηνδε κιὼν κατέλειπεν Ὀδυσσεύς,
OD.17,315	αἶψά κε θηήσαιο ἰδὼν ταχυτῆτα καὶ ἀλκήν.
OD.17,316	οὐ μὲν γάρ τι φύγεσκε βαθείης βένθεσιν ὕλης
OD.17,317	κνώδαλον, ὅττι δίοιτο: καὶ ἴχνεσι γὰρ περιῄδη.
OD.17,318	νῦν δ' ἔχεται κακότητι, ἄναξ δέ οἱ ἄλλοθι πάτρης
OD.17,319	ὤλετο, τὸν δὲ γυναῖκες ἀκηδέες οὐ κομέουσι.
OD.17,320	δμῶες δ', εὖτ' ἂν μηκέτ' ἐπικρατέωσιν ἄνακτες,
OD.17,321	οὐκέτ' ἔπειτ' ἐθέλουσιν ἐναίσιμα ἐργάζεσθαι:
OD.17,322	ἥμισυ γάρ τ' ἀρετῆς ἀποαίνυται εὐρύοπα Ζεὺς
OD.17,323	ἀνέρος, εὖτ' ἄν μιν κατὰ δούλιον ἦμαρ ἕλῃσιν."
OD.17,324	ὣς εἰπὼν εἰσῆλθε δόμους ἐῢ ναιετάοντας,
OD.17,325	βῆ δ' ἰθὺς μεγάροιο μετὰ μνηστῆρας ἀγαυούς.
OD.17,326	Ἄργον δ' αὖ κατὰ μοῖρ' ἔλαβεν μέλανος θανάτοιο,
OD.17,327	αὐτίκ' ἰδόντ' Ὀδυσῆα ἐεικοστῷ ἐνιαυτῷ.
OD.17,328	τὸν δὲ πολὺ πρῶτος ἴδε Τηλέμαχος θεοειδὴς
OD.17,329	ἐρχόμενον κατὰ δῶμα συβώτην, ὦκα δ' ἔπειτα
OD.17,330	νεῦσ' ἐπὶ οἷ καλέσας: ὁ δὲ παπτήνας ἕλε δίφρον
OD.17,331	κείμενον, ἔνθα τε δαιτρὸς ἐφίζεσκε κρέα πολλὰ
OD.17,332	δαιόμενος μνηστῆρσι δόμον κάτα δαινυμένοισι:
OD.17,333	τὸν κατέθηκε φέρων πρὸς Τηλεμάχοιο τράπεζαν
OD.17,334	ἀντίον, ἔνθα δ' ἄρ' αὐτὸς ἐφέζετο: τῷ δ' ἄρα κῆρυξ
OD.17,335	μοῖραν ἑλὼν ἐτίθει κανέου τ' ἐκ σῖτον ἀείρας.
OD.17,336	ἀγχίμολον δὲ μετ' αὐτὸν ἐδύσετο δώματ' Ὀδυσσεύς,
OD.17,337	πτωχῷ λευγαλέῳ ἐναλίγκιος ἠδὲ γέροντι,
OD.17,338	σκηπτόμενος: τὰ δὲ λυγρὰ περὶ χροῒ εἵματα ἕστο.
OD.17,339	ἷζε δ' ἐπὶ μελίνου οὐδοῦ ἔντοσθε θυράων
OD.17,340	κλινάμενος σταθμῷ κυπαρισσίνῳ, ὅν ποτε τέκτων
OD.17,341	ξέσσεν ἐπισταμένως καὶ ἐπὶ στάθμην ἴθυνε.
OD.17,342	Τηλέμαχος δ' ἐπὶ οἷ καλέσας προσέειπε συβώτην,
OD.17,343	ἄρτον τ' οὖλον ἑλὼν περικαλλέος ἐκ κανέοιο
OD.17,344	καὶ κρέας, ὥς οἱ χεῖρες ἐχάνδανον ἀμφιβαλόντι:
OD.17,345	"δὸς τῷ ξείνῳ ταῦτα φέρων αὐτόν τε κέλευε
OD.17,346	αἰτίζειν μάλα πάντας ἐποιχόμενον μνηστῆρας:
OD.17,347	αἰδὼς δ' οὐκ ἀγαθὴ κεχρημένῳ ἀνδρὶ παρεῖναι."
OD.17,348	ὣς φάτο, βῆ δὲ συφορβός, ἐπεὶ τὸν μῦθον ἄκουσεν,
OD.17,349	ἀγχοῦ δ' ἱστάμενος ἔπεα πτερόεντ' ἀγόρευε:
OD.17,350	"τηλέμαχός τοι, ξεῖνε, διδοῖ τάδε καί σε κελεύει
OD.17,351	αἰτίζειν μάλα πάντας ἐποιχόμενον μνηστῆρας:
OD.17,352	αἰδῶ δ' οὐκ ἀγαθήν φησ' ἔμμεναι ἀνδρὶ προΐκτῃ."
OD.17,353	τὸν δ' ἀπαμειβόμενος προσέφη πολύμητις Ὀδυσσεύς:
OD.17,354	"Ζεῦ ἄνα, Τηλέμαχόν μοι ἐν ἀνδράσιν ὄλβιον εἶναι,
OD.17,355	καί οἱ πάντα γένοιτο, ὅσα φρεσὶν ᾗσι μενοινᾷ."
OD.17,356	ἦ ῥα, καὶ ἀμφοτέρῃσιν ἐδέξατο καὶ κατέθηκεν
OD.17,357	αὖθι ποδῶν προπάροιθεν, ἀεικελίης ἐπὶ πήρης,
OD.17,358	ἤσθιε δ' εἷος ἀοιδὸς ἐνὶ μεγάροισιν ἄειδεν.
OD.17,359	εὖθ' ὁ δεδειπνήκειν, ὁ δ' ἐπαύετο θεῖος ἀοιδός:
OD.17,360	μνηστῆρες δ' ὁμάδησαν ἀνὰ μέγαρ'. αὐτὰρ Ἀθήνη
OD.17,361	ἄγχι παρισταμένη Λαερτιάδην Ὀδυσῆα
OD.17,362	ὤτρυν', ὡς ἂν πύρνα κατὰ μνηστῆρας ἀγείροι
OD.17,363	γνοίη θ' οἵ τινές εἰσιν ἐναίσιμοι οἵ τ' ἀθέμιστοι:
OD.17,364	ἀλλ' οὐδ' ὧς τιν' ἔμελλ' ἀπαλεξήσειν κακότητος.
OD.17,365	βῆ δ' ἴμεν αἰτήσων ἐνδέξια φῶτα ἕκαστον,
OD.17,366	πάντοσε χεῖρ' ὀρέγων, ὡς εἰ πτωχὸς πάλαι εἴη.
OD.17,367	οἱ δ' ἐλεαίροντες δίδοσαν καὶ ἐθάμβεον αὐτὸν
OD.17,368	ἀλλήλους τ' εἴροντο, τίς εἴη καὶ πόθεν ἔλθοι.
OD.17,369	τοῖσι δὲ καὶ μετέειπε Μελάνθιος, αἰπόλος αἰγῶν:
OD.17,370	"κέκλυτέ μευ, μνηστῆρες ἀγακλειτῆς βασιλείης,
OD.17,371	τοῦδε περὶ ξείνου: ἦ γὰρ πρόσθεν μιν ὄπωπα.
OD.17,372	ἦ τοι μέν οἱ δεῦρο συβώτης ἡγεμόνευεν,
OD.17,373	αὐτὸν δ' οὐ σάφα οἶδα, πόθεν γένος εὔχεται εἶναι."
OD.17,374	ὣς ἔφατ', Ἀντίνοος δ' ἔπεσιν νείκεσσε συβώτην:
OD.17,375	"ὦ ἀρίγνωτε συβῶτα, τίη δὲ σὺ τόνδε πόλινδε
OD.17,376	ἤγαγες; ἦ οὐχ ἅλις ἧμιν ἀλήμονές εἰσι καὶ ἄλλοι,
OD.17,377	πτωχοὶ ἀνιηροί, δαιτῶν ἀπολυμαντῆρες;
OD.17,378	ἦ ὄνοσαι, ὅτι τοι βίοτον κατέδουσιν ἄνακτος
OD.17,379	ἐνθάδ' ἀγειρόμενοι, σὺ δὲ καί ποθι τόνδ' ἐκάλεσσας;"
OD.17,380	τὸν δ' ἀπαμειβόμενος προσέφης, Εὔμαιε συβῶτα:
OD.17,381	"Ἀντίνο', οὐ μὲν καλὰ καὶ ἐσθλὸς ἐὼν ἀγορεύεις:
OD.17,382	τίς γὰρ δὴ ξεῖνον καλεῖ ἄλλοθεν αὐτὸς ἐπελθὼν
OD.17,383	ἄλλον γ', εἰ μὴ τῶν, οἳ δημιοεργοὶ ἔασι;
OD.17,384	μάντιν ἢ ἰητῆρα κακῶν ἢ τέκτονα δούρων,
OD.17,385	ἢ καὶ θέσπιν ἀοιδόν, ὅ κεν τέρπῃσιν ἀείδων.
OD.17,386	οὗτοι γὰρ κλητοί γε βροτῶν ἐπ' ἀπείρονα γαῖαν:
OD.17,387	πτωχὸν δ' οὐκ ἄν τις καλέοι τρύξοντα ἓ αὐτόν.
OD.17,388	ἀλλ' αἰεὶ χαλεπὸς περὶ πάντων εἰς μνηστήρων
OD.17,389	δμωσὶν Ὀδυσσῆος, περὶ δ' αὖτ' ἐμοί: αὐτὰρ ἐγώ γε
OD.17,390	οὐκ ἀλέγω, εἷός μοι ἐχέφρων Πηνελόπεια
OD.17,391	ζώει ἐνὶ μεγάροις καὶ Τηλέμαχος θεοειδής."
OD.17,392	τὸν δ' αὖ Τηλέμαχος πεπνυμένος ἀντίον ηὔδα:
OD.17,393	"σίγα, μή μοι τοῦτον ἀμείβεο πόλλ' ἐπέεσσιν:
OD.17,394	Ἀντίνοος δ' εἴωθε κακῶς ἐρεθιζέμεν αἰεὶ
OD.17,395	μύθοισιν χαλεποῖσιν, ἐποτρύνει δὲ καὶ ἄλλους."
OD.17,396	ἦ ῥα, καὶ Ἀντίνοον ἔπεα πτερόεντα προσηύδα:
OD.17,397	"Ἀντίνο', ἦ μευ καλὰ πατὴρ ὣς κήδεαι υἷος,
OD.17,398	ὃς τὸν ξεῖνον ἄνωγας ἀπὸ μεγάροιο δίεσθαι
OD.17,399	μύθῳ ἀναγκαίῳ: μὴ τοῦτο θεὸς τελέσειε.
OD.17,400	δός οἱ ἑλών: οὔ τοι φθονέω: κέλομαι γὰρ ἐγώ γε.
OD.17,401	μήτ' οὖν μητέρ' ἐμὴν ἅζευ τό γε μήτε τιν' ἄλλον
OD.17,402	„δμώων, οἳ κατὰ δώματ' Ὀδυσσῆος θείοιο.“
OD.17,403	ἀλλ' οὔ τοι τοιοῦτον ἐνὶ στήθεσσι νόημα:
OD.17,404	αὐτὸς γὰρ φαγέμεν πολὺ βούλεαι ἢ δόμεν ἄλλῳ."
OD.17,405	τὸν δ' αὖτ' Ἀντίνοος ἀπαμειβόμενος προσέειπε:
OD.17,406	"Τηλέμαχ' ὑψαγόρη, μένος ἄσχετε, ποῖον ἔειπες.
OD.17,407	εἴ οἱ τόσσον πάντες ὀρέξειαν μνηστῆρες,
OD.17,408	καί κέν μιν τρεῖς μῆνας ἀπόπροθεν οἶκος ἐρύκοι."
OD.17,409	ὣς ἄρ' ἔφη, καὶ θρῆνυν ἑλὼν ὑπέφηνε τραπέζης
OD.17,410	κείμενον, ᾧ ῥ' ἔπεχεν λιπαροὺς πόδας εἰλαπινάζων.
OD.17,411	οἱ δ' ἄλλοι πάντες δίδοσαν, πλῆσαν δ' ἄρα πήρην
OD.17,412	σίτου καὶ κρειῶν. τάχα δὴ καὶ μέλλεν Ὀδυσσεὺς
OD.17,413	αὖτις ἐπ' οὐδὸν ἰὼν προικὸς γεύσασθαι Ἀχαιῶν:
OD.17,414	στῆ δὲ παρ' Ἀντίνοον καί μιν πρὸς μῦθον ἔειπε:
OD.17,415	"δός, φίλος: οὐ μέν μοι δοκέεις ὁ κάκιστος Ἀχαιῶν
OD.17,416	ἔμμεναι, ἀλλ' ὤριστος, ἐπεὶ βασιλῆϊ ἔοικας.
OD.17,417	τῶ σε χρὴ δόμεναι καὶ λώϊον ἠέ περ ἄλλοι
OD.17,418	σίτου: ἐγὼ δέ κέ σε κλείω κατ' ἀπείρονα γαῖαν.
OD.17,419	καὶ γὰρ ἐγώ ποτε οἶκον ἐν ἀνθρώποισιν ἔναιον
OD.17,420	ὄλβιος ἀφνειὸν καὶ πολλάκι δόσκον ἀλήτῃ
OD.17,421	τοίῳ, ὁποῖος ἔοι καὶ ὅτευ κεχρημένος ἔλθοι:
OD.17,422	ἦσαν δὲ δμῶες μάλα μυρίοι ἄλλα τε πολλά,
OD.17,423	οἷσίν τ' εὖ ζώουσι καὶ ἀφνειοὶ καλέονται.
OD.17,424	ἀλλὰ Ζεὺς ἀλάπαξε Κρονίων: --ἤθελε γάρ που: --
OD.17,425	ὅς μ' ἅμα ληϊστῆρσι πολυπλάγκτοισιν ἀνῆκεν
OD.17,426	Αἴγυπτόνδ' ἰέναι, δολιχὴν ὁδόν, ὄφρ' ἀπολοίμην.
OD.17,427	στῆσα δ' ἐν Αἰγύπτῳ ποταμῷ νέας ἀμφιελίσσας.
OD.17,428	ἔνθ' ἦ τοι μὲν ἐγὼ κελόμην ἐρίηρας ἑταίρους
OD.17,429	αὐτοῦ πὰρ νήεσσι μένειν καὶ νῆας ἔρυσθαι,
OD.17,430	ὀπτῆρας δὲ κατὰ σκοπιὰς ὤτρυνα νέεσθαι.
OD.17,431	οἱ δ' ὕβρει εἴξαντες, ἐπισπόμενοι μένεϊ σφῷ,
OD.17,432	αἶψα μάλ' Αἰγυπτίων ἀνδρῶν περικαλλέας ἀγροὺς
OD.17,433	πόρθεον, ἐκ δὲ γυναῖκας ἄγον καὶ νήπια τέκνα
OD.17,434	αὐτούς τ' ἔκτεινον: τάχα δ' ἐς πόλιν ἵκετ' ἀϋτή.
OD.17,435	οἱ δὲ βοῆς ἀΐοντες ἅμ' ἠόϊ φαινομένηφι
OD.17,436	ἦλθον: πλῆτο δὲ πᾶν πεδίον πεζῶν τε καὶ ἵππων
OD.17,437	χαλκοῦ τε στεροπῆς. ἐν δὲ Ζεὺς τερπικέραυνος
OD.17,438	φύζαν ἐμοῖσ' ἑτάροισι κακὴν βάλεν, οὐδέ τις ἔτλη
OD.17,439	στῆναι ἐναντίβιον: περὶ γὰρ κακὰ πάντοθεν ἔστη.
OD.17,440	ἔνθ' ἡμέων πολλοὺς μὲν ἀπέκτανον ὀξέϊ χαλκῷ,
OD.17,441	τοὺς δ' ἄναγον ζωούς, σφίσιν ἐργάζεσθαι ἀνάγκῃ.
OD.17,442	αὐτὰρ ἔμ' ἐς Κύπρον ξείνῳ δόσαν ἀντιάσαντι,
OD.17,443	Δμήτορι Ἰασίδῃ, ὃς Κύπρου ἶφι ἄνασσεν.
OD.17,444	ἔνθεν δὴ νῦν δεῦρο τόδ' ἵκω πήματα πάσχων."
OD.17,445	τὸν δ' αὖτ' Ἀντίνοος ἀπαμείβετο φώνησέν τε:
OD.17,446	"τίς δαίμων τόδε πῆμα προσήγαγε, δαιτὸς ἀνίην;
OD.17,447	στῆθ' οὕτως ἐς μέσσον, ἐμῆς ἀπάνευθε τραπέζης,
OD.17,448	μὴ τάχα πικρὴν Αἴγυπτον καὶ Κύπρον ἴδηαι:
OD.17,449	ὥς τις θαρσαλέος καὶ ἀναιδής ἐσσι προΐκτης.
OD.17,450	ἑξείης πάντεσσι παρίστασαι: οἱ δὲ διδοῦσι
OD.17,451	μαψιδίως, ἐπεὶ οὔ τις ἐπίσχεσις οὐδ' ἐλεητὺς
OD.17,452	ἀλλοτρίων χαρίσασθαι, ἐπεὶ πάρα πολλὰ ἑκάστῳ."
OD.17,453	τὸν δ' ἀναχωρήσας προσέφη πολύμητις Ὀδυσσεύς:
OD.17,454	"ὢ πόποι, οὐκ ἄρα σοί γ' ἐπὶ εἴδεϊ καὶ φρένες ἦσαν.
OD.17,455	οὐ σύ γ' ἂν ἐξ οἴκου σῷ ἐπιστάτῃ οὐδ' ἅλα δοίης,
OD.17,456	ὃς νῦν ἀλλοτρίοισι παρήμενος οὔ τί μοι ἔτλης
OD.17,457	σίτου ἀποπροελὼν δόμεναι: τὰ δὲ πολλὰ πάρεστιν."
OD.17,458	ὣς ἔφατ', Ἀντίνοος δὲ χολώσατο κηρόθι μᾶλλον
OD.17,459	καί μιν ὑπόδρα ἰδὼν ἔπεα πτερόεντα προσηύδα:
OD.17,460	"νῦν δή σ' οὐκέτι καλὰ διὲκ μεγάροιο ὀΐω
OD.17,461	ἂψ ἀναχωρήσειν, ὅτε δὴ καὶ ὀνείδεα βάζεις."
OD.17,462	ὣς ἄρ' ἔφη, καὶ θρῆνυν ἑλὼν βάλε δεξιὸν ὦμον
OD.17,463	πρυμνότατον κατὰ νῶτον. ὁ δ' ἐστάθη ἠΰτε πέτρη
OD.17,464	ἔμπεδον, οὐδ' ἄρα μιν σφῆλεν βέλος Ἀντινόοιο,
OD.17,465	ἀλλ' ἀκέων κίνησε κάρη, κακὰ βυσσοδομεύων.
OD.17,466	ἂψ δ' ὅ γ' ἐπ' οὐδὸν ἰὼν κατ' ἄρ' ἕζετο, κὰδ δ' ἄρα πήρην
OD.17,467	θῆκεν ἐϋπλείην, μετὰ δὲ μνηστῆρσιν ἔειπε:
OD.17,468	"κέκλυτέ μευ, μνηστῆρες ἀγακλειτῆς βασιλείης,
OD.17,469	ὄφρ' εἴπω τά με θυμὸς ἐνὶ στήθεσσι κελεύει.
OD.17,470	οὐ μὰν οὔτ' ἄχος ἐστὶ μετὰ φρεσὶν οὔτε τι πένθος,
OD.17,471	ὁππότ' ἀνὴρ περὶ οἷσι μαχειόμενος κτεάτεσσι
OD.17,472	βλήεται ἢ περὶ βουσὶν ἢ ἀργεννῇσ' ὀΐεσσιν:
OD.17,473	αὐτὰρ ἔμ' Ἀντίνοος βάλε γαστέρος εἵνεκα λυγρῆς,
OD.17,474	οὐλομένης, ἣ πολλὰ κάκ' ἀνθρώποισι δίδωσιν.
OD.17,475	ἀλλ' εἴ που πτωχῶν γε θεοὶ καὶ ἐρινύες εἰσίν,
OD.17,476	Ἀντίνοον πρὸ γάμοιο τέλος θανάτοιο κιχείη."
OD.17,477	τὸν δ' αὖτ' Ἀντίνοος προσέφη, Εὐπείθεος υἱός:
OD.17,478	"ἔσθι' ἕκηλος, ξεῖνε, καθήμενος, ἢ ἄπιθ' ἄλλῃ,
OD.17,479	μή σε νέοι διὰ δώματ' ἐρύσσωσ', οἷ' ἀγορεύεις,
OD.17,480	ἢ ποδὸς ἢ καὶ χειρός, ἀποδρύψωσι δὲ πάντα."
OD.17,481	ὣς ἔφαθ', οἱ δ' ἄρα πάντες ὑπερφιάλως νεμέσησαν:
OD.17,482	ὧδε δέ τις εἴπεσκε νέων ὑπερηνορεόντων:
OD.17,483	"ἀντίνο', οὐ μὲν κάλ' ἔβαλες δύστηνον ἀλήτην.
OD.17,484	οὐλόμεν', εἰ δή πού τις ἐπουράνιος θεός ἐστι:
OD.17,485	καί τε θεοὶ ξείνοισιν ἐοικότες ἀλλοδαποῖσι,
OD.17,486	παντοῖοι τελέθοντες, ἐπιστρωφῶσι πόληας,
OD.17,487	ἀνθρώπων ὕβριν τε καὶ εὐνομίην ἐφορῶντες."
OD.17,488	ὣς ἄρ' ἔφαν μνηστῆρες, ὁ δ' οὐκ ἐμπάζετο μύθων.
OD.17,489	Τηλέμαχος δ' ἐν μὲν κραδίῃ μέγα πένθος ἄεξε
OD.17,490	βλημένου, οὐδ' ἄρα δάκρυ χαμαὶ βάλεν ἐκ βλεφάροιϊν,
OD.17,491	ἀλλ' ἀκέων κίνησε κάρη, κακὰ βυσσοδομεύων.
OD.17,492	τοῦ δ' ὡς οὖν ἤκουσε περίφρων Πηνελόπεια
OD.17,493	βλημένου ἐν μεγάρῳ, μετ' ἄρα δμῳῇσιν ἔειπεν:
OD.17,494	"αἴθ' οὕτως αὐτόν σε βάλοι κλυτότοξος Ἀπόλλων."
OD.17,495	τὴν δ' αὖτ' Εὐρυνόμη ταμίη πρὸς μῦθον ἔειπεν:
OD.17,496	"εἰ γὰρ ἐπ' ἀρῇσιν τέλος ἡμετέρῃσι γένοιτο:
OD.17,497	οὐκ ἄν τις τούτων γε ἐΰθρονον Ἠῶ ἵκοιτο."
OD.17,498	τὴν δ' αὖτε προσέειπε περίφρων Πηνελόπεια:
OD.17,499	"μαῖ', ἐχθροὶ μὲν πάντες, ἐπεὶ κακὰ μηχανόωνται:
OD.17,500	Ἀντίνοος δὲ μάλιστα μελαίνῃ κηρὶ ἔοικε.
OD.17,501	ξεῖνός τις δύστηνος ἀλητεύει κατὰ δῶμα
OD.17,502	ἀνέρας αἰτίζων: ἀχρημοσύνη γὰρ ἀνώγει:
OD.17,503	ἔνθ' ἄλλοι μὲν πάντες ἐνέπλησάν τ' ἔδοσάν τε,
OD.17,504	οὗτος δὲ θρήνυι πρυμνὸν βάλε δεξιὸν ὦμον."
OD.17,505	ἡ μὲν ἄρ' ὣς ἀγόρευε μετὰ δμῳῇσι γυναιξὶν
OD.17,506	ἡμένη ἐν θαλάμῳ: ὁ δ' ἐδείπνει δῖος Ὀδυσσεύς.
OD.17,507	ἡ δ' ἐπὶ οἷ καλέσασα προσηύδα δῖον ὑφορβόν:
OD.17,508	"ἔρχεο, δῖ' Εὔμαιε, κιὼν τὸν ξεῖνον ἄνωχθι
OD.17,509	ἐλθέμεν, ὄφρα τί μιν προσπτύξομαι ἠδ' ἐρέωμαι,
OD.17,510	εἴ που Ὀδυσσῆος ταλασίφρονος ἠὲ πέπυσται
OD.17,511	ἢ ἴδεν ὀφθαλμοῖσι: πολυπλάγκτῳ γὰρ ἔοικε."
OD.17,512	τὴν δ' ἀπαμειβόμενος προσέφης, Εὔμαιε συβῶτα:
OD.17,513	"εἰ γάρ τοι, βασίλεια, σιωπήσειαν Ἀχαιοί:
OD.17,514	οἷ' ὅ γε μυθεῖται, θέλγοιτό κέ τοι φίλον ἦτορ.
OD.17,515	τρεῖς γὰρ δή μιν νύκτας ἔχον, τρία δ' ἤματ' ἔρυξα
OD.17,516	ἐν κλισίῃ: πρῶτον γὰρ ἔμ' ἵκετο νηὸς ἀποδράς:
OD.17,517	ἀλλ' οὔ πω κακότητα διήνυσεν ἣν ἀγορεύων.
OD.17,518	ὡς δ' ὅτ' ἀοιδὸν ἀνὴρ ποτιδέρκεται, ὅς τε θεῶν ἒξ
OD.17,519	ἀείδῃ δεδαὼς ἔπε' ἱμερόεντα βροτοῖσι,
OD.17,520	τοῦ δ' ἄμοτον μεμάασιν ἀκουέμεν, ὁππότ' ἀείδῃ:
OD.17,521	ὣς ἐμὲ κεῖνος ἔθελγε παρήμενος ἐν μεγάροισι.
OD.17,522	φησὶ δ' Ὀδυσσῆος ξεῖνος πατρώϊος εἶναι,
OD.17,523	Κρήτῃ ναιετάων, ὅθι Μίνωος γένος ἐστίν.
OD.17,524	ἔνθεν δὴ νῦν δεῦρο τόδ' ἵκετο πήματα πάσχων
OD.17,525	προπροκυλινδόμενος: στεῦται δ' Ὀδυσῆος ἀκοῦσαι
OD.17,526	ἀγχοῦ, Θεσπρωτῶν ἀνδρῶν ἐν πίονι δήμῳ,
OD.17,527	ζωοῦ: πολλὰ δ' ἄγει κειμήλια ὅνδε δόμονδε."
OD.17,528	τὸν δ' αὖτε προσέειπε περίφρων Πηνελόπεια:
OD.17,529	"ἔρχεο, δεῦρο κάλεσσον, ἵν' ἀντίον αὐτὸς ἐνίσπῃ.
OD.17,530	οὗτοι δ' ἠὲ θύρῃσι καθήμενοι ἑψιαάσθων
OD.17,531	ἢ αὐτοῦ κατὰ δώματ', ἐπεί σφισι θυμὸς ἐΰφρων.
OD.17,532	αὐτῶν μὲν γὰρ κτήματ' ἀκήρατα κεῖτ' ἐνὶ οἴκῳ,
OD.17,533	σῖτος καὶ μέθυ ἡδύ: τὰ μέν τ' οἰκῆες ἔδουσιν,
OD.17,534	οἱ δ' εἰς ἡμετέρου πωλεύμενοι ἤματα πάντα,
OD.17,535	βοῦς ἱερεύοντες καὶ ὄϊς καὶ πίονας αἶγας,
OD.17,536	εἰλαπινάζουσιν πίνουσί τε αἴθοπα οἶνον
OD.17,537	μαψιδίως: τὰ δὲ πολλὰ κατάνεται: οὐ γὰρ ἔπ' ἀνήρ,
OD.17,538	οἷος Ὀδυσσεὺς ἔσκεν, ἀρὴν ἀπὸ οἴκου ἀμῦναι.
OD.17,539	εἰ δ' Ὀδυσεὺς ἔλθοι καὶ ἵκοιτ' ἐς πατρίδα γαῖαν,
OD.17,540	αἶψά κε σὺν ᾧ παιδὶ βίας ἀποτείσεται ἀνδρῶν."
OD.17,541	ὣς φάτο, Τηλέμαχος δὲ μέγ' ἔπταρεν, ἀμφὶ δὲ δῶμα
OD.17,542	σμερδαλέον κονάβησε: γέλασσε δὲ Πηνελόπεια,
OD.17,543	αἶψα δ' ἄρ' Εὔμαιον ἔπεα πτερόεντα προσηύδα:
OD.17,544	"ἔρχεό μοι, τὸν ξεῖνον ἐναντίον ὧδε κάλεσσον.
OD.17,545	οὐχ ὁράᾳς, ὅ μοι υἱὸς ἐπέπταρε πᾶσιν ἔπεσσι;
OD.17,546	τῶ κε καὶ οὐκ ἀτελὴς θάνατος μνηστῆρσι γένοιτο
OD.17,547	πᾶσι μάλ', οὐδέ κέ τις θάνατον καὶ κῆρας ἀλύξει.
OD.17,548	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:
OD.17,549	αἴ κ' αὐτὸν γνώω νημερτέα πάντ' ἐνέποντα,
OD.17,550	ἕσσω μιν χλαῖνάν τε χιτῶνά τε, εἵματα καλά."
OD.17,551	ὣς φάτο, βῆ δὲ συφορβός, ἐπεὶ τὸν μῦθον ἄκουσεν,
OD.17,552	ἀγχοῦ δ' ἱστάμενος ἔπεα πτερόεντα προσηύδα:
OD.17,553	"ξεῖνε πάτερ, καλέει σε περίφρων Πηνελόπεια,
OD.17,554	μήτηρ Τηλεμάχοιο: μεταλλῆσαί τί ἑ θυμὸς
OD.17,555	ἀμφὶ πόσει κέλεται, καὶ κήδεά περ πεπαθυίῃ.
OD.17,556	εἰ δέ κέ σε γνώῃ νημερτέα πάντ' ἐνέποντα,
OD.17,557	ἕσσει σε χλαῖνάν τε χιτῶνά τε, τῶν σὺ μάλιστα
OD.17,558	χρηΐζεις: σῖτον δὲ καὶ αἰτίζων κατὰ δῆμον
OD.17,559	γαστέρα βοσκήσεις: δώσει δέ τοι ὅς κ' ἐθέλῃσι."
OD.17,560	τὸν δ' αὖτε προσέειπε πολύτλας δῖος Ὀδυσσεύς:
OD.17,561	"Εὔμαι', αἶψά κ' ἐγὼ νημερτέα πάντ' ἐνέποιμι
OD.17,562	κούρῃ Ἰκαρίοιο, περίφρονι Πηνελοπείῃ:
OD.17,563	οἶδα γὰρ εὖ περὶ κείνου, ὁμὴν δ' ἀνεδέγμεθ' ὀϊζύν.
OD.17,564	ἀλλὰ μνηστήρων χαλεπῶν ὑποδείδι' ὅμιλον,
OD.17,565	„τῶν ὕβρις τε βίη τε σιδήρεον οὐρανὸν ἵκει.“
OD.17,566	καὶ γὰρ νῦν, ὅτε μ' οὗτος ἀνὴρ κατὰ δῶμα κιόντα
OD.17,567	οὔ τι κακὸν ῥέξαντα βαλὼν ὀδύνῃσιν ἔδωκεν,
OD.17,568	οὔτε τι Τηλέμαχος τό γ' ἐπήρκεσεν οὔτε τις ἄλλος.
OD.17,569	τῶ νῦν Πηνελόπειαν ἐνὶ μεγάροισιν ἄνωχθι
OD.17,570	μεῖναι, ἐπειγομένην περ, ἐς ἠέλιον καταδύντα:
OD.17,571	καὶ τότε μ' εἰρέσθω πόσιος πέρι νόστιμον ἦμαρ
OD.17,572	ἀσσοτέρω καθίσασα παραὶ πυρί: εἵματα γάρ τοι
OD.17,573	λύγρ' ἔχω: οἶσθα καὶ αὐτός, ἐπεί σε πρῶθ' ἱκέτευσα."
OD.17,574	ὣς φάτο, βῆ δὲ συφορβός, ἐπεὶ τὸν μῦθον ἄκουσε.
OD.17,575	τὸν δ' ὑπὲρ οὐδοῦ βάντα προσηύδα Πηνελόπεια:
OD.17,576	"οὐ σύ γ' ἄγεις, Εὔμαιε; τί τοῦτ' ἐνόησεν ἀλήτης;
OD.17,577	ἤ τινά που δείσας ἐξαίσιον ἦε καὶ ἄλλως
OD.17,578	αἰδεῖται κατὰ δῶμα; κακὸς δ' αἰδοῖος ἀλήτης."
OD.17,579	τὴν δ' ἀπαμειβόμενος προσέφης, Εὔμαιε συβῶτα:
OD.17,580	"μυθεῖται κατὰ μοῖραν, ἅ πέρ κ' οἴοιτο καὶ ἄλλος,
OD.17,581	ὕβριν ἀλυσκάζων ἀνδρῶν ὑπερηνορεόντων:
OD.17,582	ἀλλά σε μεῖναι ἄνωγεν ἐς ἠέλιον καταδύντα.
OD.17,583	καὶ δὲ σοὶ ὧδ' αὐτῇ πολὺ κάλλιον, ὦ βασίλεια,
OD.17,584	οἴην πρὸς ξεῖνον φάσθαι ἔπος ἠδ' ἐπακοῦσαι."
OD.17,585	τὸν δ' αὖτε προσέειπε περίφρων Πηνελόπεια:
OD.17,586	"οὐκ ἄφρων ὁ ξεῖνος ὀΐεται, ὥς περ ἂν εἴη:
OD.17,587	οὐ γάρ πώ τινες ὧδε καταθνητῶν ἀνθρώπων
OD.17,588	ἀνέρες ὑβρίζοντες ἀτάσθαλα μηχανόωνται."
OD.17,589	ἡ μὲν ἄρ' ὣς ἀγόρευεν, ὁ δ' ᾤχετο δῖος ὑφορβὸς
OD.17,590	μνηστήρων ἐς ὅμιλον, ἐπεὶ διεπέφραδε πάντα.
OD.17,591	αἶψα δὲ Τηλέμαχον ἔπεα πτερόεντα προσηύδα,
OD.17,592	ἄγχι σχὼν κεφαλήν, ἵνα μὴ πευθοίαθ' οἱ ἄλλοι:
OD.17,593	"ὦ φίλ', ἐγὼ μὲν ἄπειμι σύας καὶ κεῖνα φυλάξων,
OD.17,594	σὸν καὶ ἐμὸν βίοτον: σοὶ δ' ἐνθάδε πάντα μελόντων.
OD.17,595	αὐτὸν μὲν σὲ πρῶτα σάω, καὶ φράζεο θυμῷ,
OD.17,596	μή τι πάθῃς: πολλοὶ δὲ κακὰ φρονέουσιν Ἀχαιῶν,
OD.17,597	τοὺς Ζεὺς ἐξολέσειε πρὶν ἥμιν πῆμα γενέσθαι."
OD.17,598	τὸν δ' αὖ Τηλέμαχος πεπνυμένος ἀντίον ηὔδα:
OD.17,599	"ἔσσεται οὕτως, ἄττα: σὺ δ' ἔρχεο δειελιήσας:
OD.17,600	ἠῶθεν δ' ἰέναι καὶ ἄγειν ἱερήϊα καλά.
OD.17,601	αὐτὰρ ἐμοὶ τάδε πάντα καὶ ἀθανάτοισι μελήσει."
OD.17,602	ὣς φάθ', ὁ δ' αὖτις ἄρ' ἕζετ' ἐϋξέστου ἐπὶ δίφρου.
OD.17,603	πλησάμενος δ' ἄρα θυμὸν ἐδητύος ἠδὲ ποτῆτος
OD.17,604	βῆ ῥ' ἴμεναι μεθ' ὕας, λίπε δ' ἕρκεά τε μέγαρόν τε
OD.17,605	πλεῖον δαιτυμόνων: οἱ δ' ὀρχηστυῖ καὶ ἀοιδῇ
OD.17,606	τέρποντ': ἤδη γὰρ καὶ ἐπήλυθε δείελον ἦμαρ.
OD.18,1	Ἦλθε δ' ἐπὶ πτωχὸς πανδήμιος, ὃς κατὰ ἄστυ
OD.18,2	πτωχεύεσκ' Ἰθάκης, μετὰ δ' ἔπρεπε γαστέρι μάργῃ
OD.18,3	ἀζηχὲς φαγέμεν καὶ πιέμεν: οὐδέ οἱ ἦν ἲς
OD.18,4	οὐδὲ βίη, εἶδος δὲ μάλα μέγας ἦν ὁράασθαι.
OD.18,5	Ἀρναῖος δ' ὄνομ' ἔσκε: τὸ γὰρ θέτο πότνια μήτηρ
OD.18,6	ἐκ γενετῆς: Ἶρον δὲ νέοι κίκλησκον ἅπαντες,
OD.18,7	οὕνεκ' ἀπαγγέλλεσκε κιών, ὅτε πού τις ἀνώγοι.
OD.18,8	ὅς ῥ' ἐλθὼν Ὀδυσῆα διώκετο οἷο δόμοιο,
OD.18,9	καί μιν νεικείων ἔπεα πτερόεντα προσηύδα:
OD.18,10	"εἶκε, γέρον, προθύρου, μὴ δὴ τάχα καὶ ποδὸς ἕλκῃ.
OD.18,11	οὐκ ἀΐεις, ὅτι δή μοι ἐπιλλίζουσιν ἅπαντες,
OD.18,12	ἑλκέμεναι δὲ κέλονται; ἐγὼ δ' αἰσχύνομαι ἔμπης.
OD.18,13	ἀλλ' ἄνα, μὴ τάχα νῶϊν ἔρις καὶ χερσὶ γένηται."
OD.18,14	τὸν δ' ἄρ' ὑπόδρα ἰδὼν προσέφη πολύμητις Ὀδυσσεύς:
OD.18,15	"δαιμόνι', οὔτε τί σε ῥέζω κακὸν οὔτ' ἀγορεύω,
OD.18,16	οὔτε τινὰ φθονέω δόμεναι καὶ πόλλ' ἀνελόντα.
OD.18,17	οὐδὸς δ' ἀμφοτέρους ὅδε χείσεται, οὐδέ τί σε χρὴ
OD.18,18	ἀλλοτρίων φθονέειν: δοκέεις δέ μοι εἶναι ἀλήτης
OD.18,19	ὥς περ ἐγών, ὄλβον δὲ θεοὶ μέλλουσιν ὀπάζειν.
OD.18,20	χερσὶ δὲ μή τι λίην προκαλίζεο, μή με χολώσῃς,
OD.18,21	μή σε γέρων περ ἐὼν στῆθος καὶ χείλεα φύρσω
OD.18,22	αἵματος: ἡσυχίη δ' ἂν ἐμοὶ καὶ μᾶλλον ἔτ' εἴη
OD.18,23	αὔριον: οὐ μὲν γάρ τί σ' ὑποστρέψεσθαι ὀΐω
OD.18,24	δεύτερον ἐς μέγαρον Λαερτιάδεω Ὀδυσῆος."
OD.18,25	τὸν δὲ χολωσάμενος προσεφώνεεν Ἶρος ἀλήτης:
OD.18,26	"ὢ πόποι, ὡς ὁ μολοβρὸς ἐπιτροχάδην ἀγορεύει,
OD.18,27	γρηῒ καμινοῖ ἶσος: ὃν ἂν κακὰ μητισαίμην
OD.18,28	κόπτων ἀμφοτέρῃσι, χαμαὶ δέ κε πάντας ὀδόντας
OD.18,29	γναθμῶν ἐξελάσαιμι συὸς ὣς ληϊβοτείρης.
OD.18,30	ζῶσαι νῦν, ἵνα πάντες ἐπιγνώωσι καὶ οἵδε
OD.18,31	μαρναμένους: πῶς δ' ἂν σὺ νεωτέρῳ ἀνδρὶ μάχοιο;"
OD.18,32	ὣς οἱ μὲν προπάροιθε θυράων ὑψηλάων
OD.18,33	οὐδοῦ ἔπι ξεστοῦ πανθυμαδὸν ὀκριόωντο.
OD.18,34	τοῖϊν δὲ ξυνέηχ' ἱερὸν μένος Ἀντινόοιο,
OD.18,35	ἡδὺ δ' ἄρ' ἐκγελάσας μετεφώνει μνηστήρεσσιν:
OD.18,36	"ὦ φίλοι, οὐ μέν πώ τι πάρος τοιοῦτον ἐτύχθη,
OD.18,37	οἵην τερπωλὴν θεὸς ἤγαγεν ἐς τόδε δῶμα:
OD.18,38	ὁ ξεῖνός τε καὶ Ἶρος ἐρίζετον ἀλλήλοιϊν
OD.18,39	χερσὶ μαχέσσασθαι: ἀλλὰ ξυνελάσσομεν ὦκα."
OD.18,40	ὣς ἔφαθ', οἱ δ' ἄρα πάντες ἀνήϊξαν γελόωντες,
OD.18,41	ἀμφὶ δ' ἄρα πτωχοὺς κακοείμονας ἠγερέθοντο.
OD.18,42	τοῖσιν δ' Ἀντίνοος μετέφη, Εὐπείθεος υἱός:
OD.18,43	"κέκλυτέ μευ, μνηστῆρες ἀγήνορες, ὄφρα τι εἴπω.
OD.18,44	γαστέρες αἵδ' αἰγῶν κέατ' ἐν πυρί, τὰς ἐπὶ δόρπῳ
OD.18,45	κατθέμεθα κνίσης τε καὶ αἵματος ἐμπλήσαντες.
OD.18,46	ὁππότερος δέ κε νικήσῃ κρείσσων τε γένηται,
OD.18,47	τάων ἥν κ' ἐθέλῃσιν ἀναστὰς αὐτὸς ἑλέσθω:
OD.18,48	αἰεὶ δ' αὖθ' ἥμιν μεταδαίσεται, οὐδέ τιν' ἄλλον
OD.18,49	πτωχὸν ἔσω μίσγεσθαι ἐάσομεν αἰτήσοντα."
OD.18,50	ὣς ἔφατ' Ἀντίνοος, τοῖσιν δ' ἐπιήνδανε μῦθος.
OD.18,51	τοῖς δὲ δολοφρονέων μετέφη πολύμητις Ὀδυσσεύς:
OD.18,52	"ὦ φίλοι, οὔ πως ἔστι νεωτέρῳ ἀνδρὶ μάχεσθαι
OD.18,53	ἄνδρα γέροντα δύῃ ἀρημένον: ἀλλά με γαστὴρ
OD.18,54	ὀτρύνει κακοεργός, ἵνα πληγῇσι δαμείω.
OD.18,55	ἀλλ' ἄγε νῦν μοι πάντες ὀμόσσατε καρτερὸν ὅρκον,
OD.18,56	μή τις ἐπ' Ἴρῳ ἦρα φέρων ἐμὲ χειρὶ βαρείῃ
OD.18,57	πλήξῃ ἀτασθάλλων, τούτῳ δέ με ἶφι δαμάσσῃ."
OD.18,58	ὣς ἔφαθ', οἱ δ' ἄρα πάντες ἐπώμνυον, ὡς ἐκέλευεν.
OD.18,59	„αὐτὰρ ἐπεί ῥ' ὄμοσάν τε τελεύτησάν τε τὸν ὅρκον,“
OD.18,60	τοῖς δ' αὖτις μετέειφ' ἱερὴ ἲς Τηλεμάχοιο:
OD.18,61	"ξεῖν', εἴ σ' ὀτρύνει κραδίη καὶ θυμὸς ἀγήνωρ
OD.18,62	τοῦτον ἀλέξασθαι, τῶν δ' ἄλλων μή τιν' Ἀχαιῶν
OD.18,63	δείδιθ', ἐπεὶ πλεόνεσσι μαχήσεται ὅς κέ σε θείνῃ.
OD.18,64	ξεινοδόκος μὲν ἐγών, ἐπὶ δ' αἰνεῖτον βασιλῆες,
OD.18,65	Εὐρύμαχός τε καὶ Ἀντίνοος, πεπνυμένω ἄμφω."
OD.18,66	ὣς ἔφαθ', οἱ δ' ἄρα πάντες ἐπῄνεον. αὐτὰρ Ὀδυσσεὺς
OD.18,67	ζώσατο μὲν ῥάκεσιν περὶ μήδεα, φαῖνε δὲ μηροὺς
OD.18,68	καλούς τε μεγάλους τε, φάνεν δέ οἱ εὐρέες ὦμοι
OD.18,69	στήθεά τε στιβαροί τε βραχίονες: αὐτὰρ Ἀθήνη
OD.18,70	ἄγχι παρισταμένη μέλε' ἤλδανε ποιμένι λαῶν.
OD.18,71	μνηστῆρες δ' ἄρα πάντες ὑπερφιάλως ἀγάσαντο:
OD.18,72	ὧδε δέ τις εἴπεσκεν ἰδὼν ἐς πλησίον ἄλλον:
OD.18,73	"ἦ τάχα Ἶρος Ἄϊρος ἐπίσπαστον κακὸν ἕξει,
OD.18,74	οἵην ἐκ ῥακέων ὁ γέρων ἐπιγουνίδα φαίνει."
OD.18,75	ὣς ἄρ' ἔφαν, Ἴρῳ δὲ κακῶς ὠρίνετο θυμός.
OD.18,76	ἀλλὰ καὶ ὧς δρηστῆρες ἄγον ζώσαντες ἀνάγκῃ
OD.18,77	δειδιότα: σάρκες δὲ περιτρομέοντο μέλεσσιν.
OD.18,78	Ἀντίνοος δ' ἐνένιπεν ἔπος τ' ἔφατ' ἔκ τ' ὀνόμαζε:
OD.18,79	"νῦν μὲν μήτ' εἴης, βουγάϊε, μήτε γένοιο,
OD.18,80	εἰ δὴ τοῦτόν γε τρομέεις καὶ δείδιας αἰνῶς,
OD.18,81	ἄνδρα γέροντα δύῃ ἀρημένον, ἥ μιν ἱκάνει.
OD.18,82	ἀλλ' ἔκ τοι ἐρέω, τὸ δὲ καὶ τετελεσμένον ἔσται:
OD.18,83	αἴ κέν σ' οὗτος νικήσῃ κρείσσων τε γένηται,
OD.18,84	πέμψω σ' ἤπειρόνδε, βαλὼν ἐν νηῒ μελαίνῃ,
OD.18,85	εἰς Ἔχετον βασιλῆα, βροτῶν δηλήμονα πάντων,
OD.18,86	ὅς κ' ἀπὸ ῥῖνα τάμῃσι καὶ οὔατα νηλέϊ χαλκῷ
OD.18,87	μήδεά τ' ἐξερύσας δώῃ κυσὶν ὠμὰ δάσασθαι."
OD.18,88	ὣς φάτο, τῷ δ' ἔτι μᾶλλον ὑπὸ τρόμος ἤλυθε γυῖα.
OD.18,89	ἐς μέσσον δ' ἄναγον: τὼ δ' ἄμφω χεῖρας ἀνέσχον.
OD.18,90	δὴ τότε μερμήριξε πολύτλας δῖος Ὀδυσσεύς,
OD.18,91	ἢ ἐλάσει' ὥς μιν ψυχὴ λίποι αὖθι πεσόντα,
OD.18,92	ἦέ μιν ἦκ' ἐλάσειε τανύσσειέν τ' ἐπὶ γαίῃ.
OD.18,93	ὧδε δέ οἱ φρονέοντι δοάσσατο κέρδιον εἶναι,
OD.18,94	ἦκ' ἐλάσαι, ἵνα μή μιν ἐπιφρασσαίατ' Ἀχαιοί.
OD.18,95	δὴ τότ' ἀνασχομένω ὁ μὲν ἤλασε δεξιὸν ὦμον
OD.18,96	Ἶρος, ὁ δ' αὐχέν' ἔλασσεν ὑπ' οὔατος, ὀστέα δ' εἴσω
OD.18,97	ἔθλασεν: αὐτίκα δ' ἦλθεν ἀνὰ στόμα φοίνιον αἷμα,
OD.18,98	κὰδ δ' ἔπεσ' ἐν κονίῃσι μακών, σὺν δ' ἤλασ' ὀδόντας
OD.18,99	λακτίζων ποσὶ γαῖαν: ἀτὰρ μνηστῆρες ἀγαυοὶ
OD.18,100	χεῖρας ἀνασχόμενοι γέλῳ ἔκθανον. αὐτὰρ Ὀδυσσεὺς
OD.18,101	ἕλκε διὲκ προθύροιο λαβὼν ποδός, ὄφρ' ἵκετ' αὐλὴν
OD.18,102	αἰθούσης τε θύρας: καί μιν ποτὶ ἑρκίον αὐλῆς
OD.18,103	εἷσεν ἀνακλίνας, σκῆπτρον δέ οἱ ἔμβαλε χειρί,
OD.18,104	καί μιν φωνήσας ἔπεα πτερόεντα προσηύδα:
OD.18,105	"ἐνταυθοῖ νῦν ἧσο κύνας τε σύας τ' ἀπερύκων,
OD.18,106	μηδὲ σύ γε ξείνων καὶ πτωχῶν κοίρανος εἶναι
OD.18,107	λυγρὸς ἐών, μή πού τι κακὸν καὶ μεῖζον ἐπαύρῃ."
OD.18,108	ἦ ῥα, καὶ ἀμφ' ὤμοισιν ἀεικέα βάλλετο πήρην,
OD.18,109	πυκνὰ ῥωγαλέην, ἐν δὲ στρόφος ἦεν ἀορτήρ.
OD.18,110	ἂψ δ' ὅ γ' ἐπ' οὐδὸν ἰὼν κατ' ἄρ' ἕζετο: τοὶ δ' ἴσαν εἴσω
OD.18,111	ἡδὺ γελώοντες καὶ δεικανόωντ' ἐπέεσσι:
OD.18,112	"ζεύς τοι δοίη, ξεῖνε, καὶ ἀθάνατοι θεοὶ ἄλλοι,
OD.18,113	ὅττι μάλιστ' ἐθέλεις καί τοι φίλον ἔπλετο θυμῷ,
OD.18,114	ὃς τοῦτον τὸν ἄναλτον ἀλητεύειν ἀπέπαυσας
OD.18,115	ἐν δήμῳ: τάχα γάρ μιν ἀνάξομεν ἤπειρόνδε
OD.18,116	εἰς Ἔχετον βασιλῆα, βροτῶν δηλήμονα πάντων."
OD.18,117	ὣς ἄρ' ἔφαν, χαῖρεν δὲ κλεηδόνι δῖος Ὀδυσσεύς.
OD.18,118	Ἀντίνοος δ' ἄρα οἱ μεγάλην παρὰ γαστέρα θῆκεν,
OD.18,119	ἐμπλείην κνίσης τε καὶ αἵματος: Ἀμφίνομος δὲ
OD.18,120	ἄρτους ἐκ κανέοιο δύω παρέθηκεν ἀείρας
OD.18,121	καὶ δέπαϊ χρυσέῳ δειδίσκετο φώνησέν τε:
OD.18,122	"χαῖρε, πάτερ ὦ ξεῖνε: γένοιτό τοι ἔς περ ὀπίσσω
OD.18,123	ὄλβος: ἀτὰρ μὲν νῦν γε κακοῖσ' ἔχεαι πολέεσσι."
OD.18,124	τὸν δ' ἀπαμειβόμενος προσέφη πολύμητις Ὀδυσσεύς:
OD.18,125	"Ἀμφίνομ', ἦ μάλα μοι δοκέεις πεπνυμένος εἶναι:
OD.18,126	τοίου γὰρ καὶ πατρός, ἐπεὶ κλέος ἐσθλὸν ἄκουον
OD.18,127	Νῖσον Δουλιχιῆα ἐΰν τ' ἔμεν ἀφνειόν τε:
OD.18,128	τοῦ σ' ἔκ φασι γενέσθαι, ἐπητῇ δ' ἀνδρὶ ἔοικας.
OD.18,129	τοὔνεκά τοι ἐρέω, σὺ δὲ σύνθεο καί μευ ἄκουσον:
OD.18,130	οὐδὲν ἀκιδνότερον γαῖα τρέφει ἀνθρώποιο
OD.18,131	„πάντων, ὅσσα τε γαῖαν ἔπι πνείει τε καὶ ἕρπει.“
OD.18,132	οὐ μὲν γάρ ποτέ φησι κακὸν πείσεσθαι ὀπίσσω,
OD.18,133	ὄφρ' ἀρετὴν παρέχωσι θεοὶ καὶ γούνατ' ὀρώρῃ:
OD.18,134	ἀλλ' ὅτε δὴ καὶ λυγρὰ θεοὶ μάκαρες τελέωσι,
OD.18,135	καὶ τὰ φέρει ἀεκαζόμενος τετληότι θυμῷ.
OD.18,136	τοῖος γὰρ νόος ἐστὶν ἐπιχθονίων ἀνθρώπων,
OD.18,137	οἷον ἐπ' ἦμαρ ἄγῃσι πατὴρ ἀνδρῶν τε θεῶν τε.
OD.18,138	καὶ γὰρ ἐγώ ποτ' ἔμελλον ἐν ἀνδράσιν ὄλβιος εἶναι,
OD.18,139	πολλὰ δ' ἀτάσθαλ' ἔρεξα βίῃ καὶ κάρτεϊ εἴκων,
OD.18,140	πατρί τ' ἐμῷ πίσυνος καὶ ἐμοῖσι κασιγνήτοισι.
OD.18,141	τῶ μή τίς ποτε πάμπαν ἀνὴρ ἀθεμίστιος εἴη,
OD.18,142	ἀλλ' ὅ γε σιγῇ δῶρα θεῶν ἔχοι, ὅττι διδοῖεν.
OD.18,143	οἷ' ὁρόω μνηστῆρας ἀτάσθαλα μηχανόωντας,
OD.18,144	κτήματα κείροντας καὶ ἀτιμάζοντας ἄκοιτιν
OD.18,145	ἀνδρός, ὃν οὐκέτι φημὶ φίλων καὶ πατρίδος αἴης
OD.18,146	δηρὸν ἀπέσσεσθαι: μάλα δὲ σχεδόν. ἀλλά σε δαίμων
OD.18,147	οἴκαδ' ὑπεξαγάγοι, μηδ' ἀντιάσειας ἐκείνῳ,
OD.18,148	ὁππότε νοστήσειε φίλην ἐς πατρίδα γαῖαν:
OD.18,149	οὐ γὰρ ἀναιμωτί γε διακρινέεσθαι ὀΐω
OD.18,150	μνηστῆρας καὶ κεῖνον, ἐπεί κε μέλαθρον ὑπέλθῃ."
OD.18,151	ὣς φάτο, καὶ σπείσας ἔπιεν μελιηδέα οἶνον,
OD.18,152	ἂψ δ' ἐν χερσὶν ἔθηκε δέπας κοσμήτορι λαῶν.
OD.18,153	αὐτὰρ ὁ βῆ κατὰ δῶμα φίλον τετιημένος ἦτορ,
OD.18,154	νευστάζων κεφαλῇ: δὴ γὰρ κακὸν ὄσσετο θυμῷ.
OD.18,155	ἀλλ' οὐδ' ὧς φύγε κῆρα: πέδησε δὲ καὶ τὸν Ἀθήνη
OD.18,156	Τηλεμάχου ὑπὸ χερσὶ καὶ ἔγχεϊ ἶφι δαμῆναι.
OD.18,157	ἂψ δ' αὖτις κατ' ἄρ' ἕζετ' ἐπὶ θρόνου ἔνθεν ἀνέστη.
OD.18,158	τῇ δ' ἄρ' ἐπὶ φρεσὶ θῆκε θεὰ γλαυκῶπις Ἀθήνη,
OD.18,159	κούρῃ Ἰκαρίοιο, περίφρονι Πηνελοπείῃ,
OD.18,160	μνηστήρεσσι φανῆναι, ὅπως πετάσειε μάλιστα
OD.18,161	θυμὸν μνηστήρων ἰδὲ τιμήεσσα γένοιτο
OD.18,162	μᾶλλον πρὸς πόσιός τε καὶ υἱέος ἢ πάρος ἦεν.
OD.18,163	ἀχρεῖον δ' ἐγέλασσεν ἔπος τ' ἔφατ' ἔκ τ' ὀνόμαζεν:
OD.18,164	"εὐρυνόμη, θυμός μοι ἐέλδεται, οὔ τι πάρος γε,
OD.18,165	μνηστήρεσσι φανῆναι, ἀπεχθομένοισί περ ἔμπης:
OD.18,166	παιδὶ δέ κεν εἴποιμι ἔπος, τό κε κέρδιον εἴη,
OD.18,167	μὴ πάντα μνηστῆρσιν ὑπερφιάλοισιν ὁμιλεῖν,
OD.18,168	οἵ τ' εὖ μὲν βάζουσι, κακῶς δ' ὄπιθεν φρονέουσι."
OD.18,169	τὴν δ' αὖτ' Εὐρυνόμη ταμίη πρὸς μῦθον ἔειπε:
OD.18,170	"ναὶ δὴ ταῦτά γε πάντα, τέκος, κατὰ μοῖραν ἔειπες.
OD.18,171	ἀλλ' ἴθι καὶ σῷ παιδὶ ἔπος φάο μηδ' ἐπίκευθε,
OD.18,172	χρῶτ' ἀπονιψαμένη καὶ ἐπιχρίσασα παρειάς,
OD.18,173	μηδ' οὕτω δακρύοισι πεφυρμένη ἀμφὶ πρόσωπα
OD.18,174	ἔρχευ, ἐπεὶ κάκιον πενθήμεναι ἄκριτον αἰεί.
OD.18,175	ἤδη μὲν γάρ τοι παῖς τηλίκος, ὃν σὺ μάλιστα
OD.18,176	ἠρῶ ἀθανάτοισι γενειήσαντα ἰδέσθαι."
OD.18,177	τὴν δ' αὖτε προσέειπε περίφρων Πηνελόπεια:
OD.18,178	"Εὐρυνόμη, μὴ ταῦτα παραύδα, κηδομένη περ,
OD.18,179	χρῶτ' ἀπονίπτεσθαι καὶ ἐπιχρίεσθαι ἀλοιφῇ:
OD.18,180	ἀγλαΐην γὰρ ἐμοί γε θεοί, τοὶ Ὄλυμπον ἔχουσιν,
OD.18,181	ὤλεσαν, ἐξ οὗ κεῖνος ἔβη κοίλῃσ' ἐνὶ νηυσίν.
OD.18,182	ἀλλά μοι Αὐτονόην τε καὶ Ἱπποδάμειαν ἄνωχθι
OD.18,183	ἐλθέμεν, ὄφρα κέ μοι παρστήετον ἐν μεγάροισιν:
OD.18,184	οἴη δ' οὐ κεῖσ' εἶμι μετ' ἀνέρας: αἰδέομαι γάρ."
OD.18,185	ὣς ἄρ' ἔφη, γρηῢς δὲ διὲκ μεγάροιο βεβήκει
OD.18,186	ἀγγελέουσα γυναιξὶ καὶ ὀτρυνέουσα νέεσθαι.
OD.18,187	ἔνθ' αὖτ' ἄλλ' ἐνόησε θεὰ γλαυκῶπις Ἀθήνη:
OD.18,188	κούρῃ Ἰκαρίοιο κατὰ γλυκὺν ὕπνον ἔχευεν,
OD.18,189	εὗδε δ' ἀνακλινθεῖσα, λύθεν δέ οἱ ἅψεα πάντα
OD.18,190	αὐτοῦ ἐνὶ κλιντῆρι: τέως δ' ἄρα δῖα θεάων
OD.18,191	ἄμβροτα δῶρα δίδου, ἵνα θηησαίατ' Ἀχαιοί.
OD.18,192	κάλλεϊ μέν οἱ πρῶτα προσώπατα καλὰ κάθηρεν
OD.18,193	ἀμβροσίῳ, οἵῳ περ ἐϋστέφανος Κυθέρεια
OD.18,194	χρίεται, εὖτ' ἂν ἴῃ Χαρίτων χορὸν ἱμερόεντα:
OD.18,195	καί μιν μακροτέρην καὶ πάσσονα θῆκεν ἰδέσθαι,
OD.18,196	λευκοτέρην δ' ἄρα μιν θῆκε πριστοῦ ἐλέφαντος.
OD.18,197	ἡ μὲν ἄρ' ὣς ἕρξασ' ἀπεβήσετο δῖα θεάων:
OD.18,198	ἦλθον δ' ἀμφίπολοι λευκώλενοι ἐκ μεγάροιο
OD.18,199	φθόγγῳ ἐπερχόμεναι: τὴν δὲ γλυκὺς ὕπνος ἀνῆκε,
OD.18,200	καί ῥ' ἀπομόρξατο χερσὶ παρειὰς φώνησέν τε:
OD.18,201	"ἦ με μάλ' αἰνοπαθῆ μαλακὸν περὶ κῶμ' ἐκάλυψεν.
OD.18,202	αἴθε μοι ὣς μαλακὸν θάνατον πόροι Ἄρτεμις ἁγνὴ
OD.18,203	αὐτίκα νῦν, ἵνα μηκέτ' ὀδυρομένη κατὰ θυμὸν
OD.18,204	αἰῶνα φθινύθω, πόσιος ποθέουσα φίλοιο
OD.18,205	παντοίην ἀρετήν, ἐπεὶ ἔξοχος ἦεν Ἀχαιῶν."
OD.18,206	ὣς φαμένη κατέβαιν' ὑπερώϊα σιγαλόεντα,
OD.18,207	οὐκ οἴη, ἅμα τῇ γε καὶ ἀμφίπολοι δύ' ἕποντο.
OD.18,208	ἡ δ' ὅτε δὴ μνηστῆρας ἀφίκετο δῖα γυναικῶν,
OD.18,209	στῆ ῥα παρὰ σταθμὸν τέγεος πύκα ποιητοῖο
OD.18,210	ἄντα παρειάων σχομένη λιπαρὰ κρήδεμνα:
OD.18,211	ἀμφίπολος δ' ἄρα οἱ κεδνὴ ἑκάτερθε παρέστη.
OD.18,212	τῶν δ' αὐτοῦ λύτο γούνατ', ἔρῳ δ' ἄρα θυμὸν ἔθελχθεν,
OD.18,213	πάντες δ' ἠρήσαντο παραὶ λεχέεσσι κλιθῆναι.
OD.18,214	ἡ δ' αὖ Τηλέμαχον προσεφώνεεν, ὃν φίλον υἱόν:
OD.18,215	"τηλέμαχ', οὐκέτι τοι φρένες ἔμπεδοι οὐδὲ νόημα.
OD.18,216	παῖς ἔτ' ἐὼν καὶ μᾶλλον ἐνὶ φρεσὶ κέρδε' ἐνώμας:
OD.18,217	νῦν δ', ὅτε δὴ μέγας ἐσσὶ καὶ ἥβης μέτρον ἱκάνεις,
OD.18,218	καί κέν τις φαίη γόνον ἔμμεναι ὀλβίου ἀνδρὸς
OD.18,219	ἐς μέγεθος καὶ κάλλος ὁρώμενος, ἀλλότριος φώς,
OD.18,220	οὐκέτι τοι φρένες εἰσὶν ἐναίσιμοι οὐδὲ νόημα.
OD.18,221	οἷον δὴ τόδε ἔργον ἐνὶ μεγάροισιν ἐτύχθη,
OD.18,222	ὃς τὸν ξεῖνον ἔασας ἀεικισθήμεναι οὕτω.
OD.18,223	πῶς νῦν, εἴ τι ξεῖνος ἐν ἡμετέροισι δόμοισιν
OD.18,224	ἥμενος ὧδε πάθοι ῥυστακτύος ἐξ ἀλεγεινῆς;
OD.18,225	σοί κ' αἶσχος λώβη τε μετ' ἀνθρώποισι πέλοιτο."
OD.18,226	τὴν δ' αὖ Τηλέμαχος πεπνυμένος ἀντίον ηὔδα:
OD.18,227	"μῆτερ ἐμή, τὸ μὲν οὔ σε νεμεσσῶμαι κεχολῶσθαι:
OD.18,228	αὐτὰρ ἐγὼ θυμῷ νοέω καὶ οἶδα ἕκαστα,
OD.18,229	ἐσθλά τε καὶ τὰ χέρεια: πάρος δ' ἔτι νήπιος ἦα.
OD.18,230	ἀλλά τοι οὐ δύναμαι πεπνυμένα πάντα νοῆσαι:
OD.18,231	ἐκ γάρ με πλήσσουσι παρήμενοι ἄλλοθεν ἄλλος
OD.18,232	οἵδε κακὰ φρονέοντες, ἐμοὶ δ' οὐκ εἰσὶν ἀρωγοί.
OD.18,233	οὐ μέν τοι ξείνου γε καὶ Ἴρου μῶλος ἐτύχθη
OD.18,234	μνηστήρων ἰότητι, βίῃ δ' ὅ γε φέρτερος ἦεν.
OD.18,235	αἲ γάρ, Ζεῦ τε πάτερ καὶ Ἀθηναίη καὶ Ἄπολλον,
OD.18,236	οὕτω νῦν μνηστῆρες ἐν ἡμετέροισι δόμοισι
OD.18,237	νεύοιεν κεφαλὰς δεδμημένοι, οἱ μὲν ἐν αὐλῇ,
OD.18,238	οἱ δ' ἔντοσθε δόμοιο, λελῦτο δὲ γυῖα ἑκάστου,
OD.18,239	ὡς νῦν Ἶρος ἐκεῖνος ἐπ' αὐλείῃσι θύρῃσιν
OD.18,240	ἧσται νευστάζων κεφαλῇ, μεθύοντι ἐοικώς,
OD.18,241	οὐδ' ὀρθὸς στῆναι δύναται ποσὶν οὐδὲ νέεσθαι
OD.18,242	οἴκαδ', ὅπῃ οἱ νόστος, ἐπεὶ φίλα γυῖα λέλυνται."
OD.18,243	ὣς οἱ μὲν τοιαῦτα πρὸς ἀλλήλους ἀγόρευον:
OD.18,244	Εὐρύμαχος δ' ἐπέεσσι προσηύδα Πηνελόπειαν:
OD.18,245	"κούρη Ἰκαρίοιο, περίφρων Πηνελόπεια,
OD.18,246	εἰ πάντες σε ἴδοιεν ἀν' Ἴασον Ἄργος Ἀχαιοί,
OD.18,247	πλέονές κε μνηστῆρες ἐν ὑμετέροισι δόμοισιν
OD.18,248	ἠῶθεν δαινύατ', ἐπεὶ περίεσσι γυναικῶν
OD.18,249	εἶδός τε μέγεθός τε ἰδὲ φρένας ἔνδον ἐΐσας."
OD.18,250	τὸν δ' ἠμείβετ' ἔπειτα περίφρων Πηνελόπεια:
OD.18,251	"Εὐρύμαχ', ἦ τοι ἐμὴν ἀρετὴν εἶδός τε δέμας τε
OD.18,252	ὤλεσαν ἀθάνατοι, ὅτε Ἴλιον εἰσανέβαινον
OD.18,253	Ἀργεῖοι, μετὰ τοῖσι δ' ἐμὸς πόσις ᾖεν Ὀδυσσεύς.
OD.18,254	εἰ κεῖνός γ' ἐλθὼν τὸν ἐμὸν βίον ἀμφιπολεύοι,
OD.18,255	μεῖζόν κε κλέος εἴη ἐμὸν καὶ κάλλιον οὕτω.
OD.18,256	νῦν δ' ἄχομαι: τόσα γάρ μοι ἐπέσσευεν κακὰ δαίμων.
OD.18,257	ἦ μὲν δὴ ὅτε τ' ᾖε λιπὼν κάτα πατρίδα γαῖαν,
OD.18,258	δεξιτερὴν ἐπὶ καρπῷ ἑλὼν ἐμὲ χεῖρα προσηύδα:
OD.18,259	ὦ γύναι, οὐ γὰρ ὀΐω ἐϋκνήμιδας Ἀχαιοὺς
OD.18,260	ἐκ Τροίης εὖ πάντας ἀπήμονας ἀπονέεσθαι:
OD.18,261	καὶ γὰρ Τρῶάς φασι μαχητὰς ἔμμεναι ἄνδρας,
OD.18,262	ἠμὲν ἀκοντιστὰς ἠδὲ ῥυτῆρας ὀϊστῶν
OD.18,263	ἵππων τ' ὠκυπόδων ἐπιβήτορας, οἵ τε τάχιστα
OD.18,264	ἔκριναν μέγα νεῖκος ὁμοιΐου πτολέμοιο.
OD.18,265	τῶ οὐκ οἶδ', ἤ κέν μ' ἀνέσει θεός, ἦ κεν ἁλώω
OD.18,266	αὐτοῦ ἐνὶ Τροίῃ: σοὶ δ' ἐνθάδε πάντα μελόντων:
OD.18,267	μεμνῆσθαι πατρὸς καὶ μητέρος ἐν μεγάροισιν
OD.18,268	ὡς νῦν, ἢ ἔτι μᾶλλον, ἐμεῦ ἀπονόσφιν ἐόντος:
OD.18,269	αὐτὰρ ἐπὴν δὴ παῖδα γενειήσαντα ἴδηαι,
OD.18,270	γήμασθ' ᾧ κ' ἐθέλῃσθα, τεὸν κατὰ δῶμα λιποῦσα.
OD.18,271	κεῖνος τὼς ἀγόρευε: τὰ δὴ νῦν πάντα τελεῖται.
OD.18,272	νὺξ δ' ἔσται, ὅτε δὴ στυγερὸς γάμος ἀντιβολήσει
OD.18,273	οὐλομένης ἐμέθεν, τῆς τε Ζεὺς ὄλβον ἀπηύρα.
OD.18,274	ἀλλὰ τόδ' αἰνὸν ἄχος κραδίην καὶ θυμὸν ἱκάνει:
OD.18,275	μνηστήρων οὐχ ἥδε δίκη τὸ πάροιθε τέτυκτο,
OD.18,276	οἵ τ' ἀγαθήν τε γυναῖκα καὶ ἀφνειοῖο θύγατρα
OD.18,277	μνηστεύειν ἐθέλωσι καὶ ἀλλήλοισ' ἐρίσωσιν:
OD.18,278	αὐτοὶ τοί γ' ἀπάγουσι βόας καὶ ἴφια μῆλα
OD.18,279	κούρης δαῖτα φίλοισι, καὶ ἀγλαὰ δῶρα διδοῦσιν:
OD.18,280	ἀλλ' οὐκ ἀλλότριον βίοτον νήποινον ἔδουσιν."
OD.18,281	ὣς φάτο, γήθησεν δὲ πολύτλας δῖος Ὀδυσσεύς,
OD.18,282	οὕνεκα τῶν μὲν δῶρα παρέλκετο, θέλγε δὲ θυμὸν
OD.18,283	μειλιχίοισ' ἐπέεσσι, νόος δέ οἱ ἄλλα μενοίνα.
OD.18,284	τὴν δ' αὖτ' Ἀντίνοος προσέφη, Εὐπείθεος υἱός:
OD.18,285	"κούρη Ἰκαρίοιο, περίφρων Πηνελόπεια,
OD.18,286	δῶρα μὲν ὅς κ' ἐθέλῃσιν Ἀχαιῶν ἐνθάδ' ἐνεῖκαι,
OD.18,287	δέξασθ': οὐ γὰρ καλὸν ἀνήνασθαι δόσιν ἐστίν:
OD.18,288	ἡμεῖς δ' οὔτ' ἐπὶ ἔργα πάρος γ' ἴμεν οὔτε πῃ ἄλλῃ,
OD.18,289	πρίν γέ σε τῷ γήμασθαι Ἀχαιῶν, ὅς τις ἄριστος."
OD.18,290	ὣς ἔφατ' Ἀντίνοος, τοῖσιν δ' ἐπιήνδανε μῦθος.
OD.18,291	δῶρα δ' ἄρ' οἰσέμεναι πρόεσαν κήρυκα ἕκαστος.
OD.18,292	Ἀντινόῳ μὲν ἔνεικε μέγαν περικαλλέα πέπλον,
OD.18,293	ποικίλον: ἐν δ' ἄρ' ἔσαν περόναι δυοκαίδεκα πᾶσαι
OD.18,294	χρύσειαι, κληῖσιν ἐϋγνάμπτοισ' ἀραρυῖαι:
OD.18,295	ὅρμον δ' Εὐρυμάχῳ πολυδαίδαλον αὐτίκ' ἔνεικε,
OD.18,296	χρύσεον, ἠλέκτροισιν ἐερμένον, ἠέλιον ὥς:
OD.18,297	ἕρματα δ' Εὐρυδάμαντι δύω θεράποντες ἔνεικαν
OD.18,298	τρίγληνα μορόεντα, χάρις δ' ἀπελάμπετο πολλή:
OD.18,299	ἐκ δ' ἄρα Πεισάνδροιο Πολυκτορίδαο ἄνακτος
OD.18,300	ἴσθμιον ἤνεικεν θεράπων, περικαλλὲς ἄγαλμα:
OD.18,301	ἄλλο δ' ἄρ' ἄλλος δῶρον Ἀχαιῶν καλὸν ἔνεικεν.
OD.18,302	ἡ μὲν ἔπειτ' ἀνέβαιν' ὑπερώϊα δῖα γυναικῶν,
OD.18,303	τῇ δ' ἄρ' ἅμ' ἀμφίπολοι ἔφερον περικαλλέα δῶρα:
OD.18,304	οἱ δ' εἰς ὀρχηστύν τε καὶ ἱμερόεσσαν ἀοιδὴν
OD.18,305	τρεψάμενοι τέρποντο, μένον δ' ἐπὶ ἕσπερον ἐλθεῖν.
OD.18,306	τοῖσι δὲ τερπομένοισι μέλας ἐπὶ ἕσπερος ἦλθεν:
OD.18,307	αὐτίκα λαμπτῆρας τρεῖς ἵστασαν ἐν μεγάροισιν,
OD.18,308	ὄφρα φαείνοιεν: περὶ δὲ ξύλα κάγκανα θῆκαν,
OD.18,309	αὖα πάλαι, περίκηλα, νέον κεκεασμένα χαλκῷ,
OD.18,310	καὶ δαΐδας μετέμισγον: ἀμοιβηδὶς δ' ἀνέφαινον
OD.18,311	δμῳαὶ Οδυσσῆος ταλασίφρονος. αὐτὰρ ὁ τῇσιν
OD.18,312	αὐτὸς διογενὴς μετέφη πολύμητις Ὀδυσσεύς:
OD.18,313	"δμῳαὶ Ὀδυσσῆος, δὴν οἰχομένοιο ἄνακτος,
OD.18,314	ἔρχεσθε πρὸς δώμαθ', ἵν' αἰδοίη βασίλεια:
OD.18,315	τῇ δὲ παρ' ἠλάκατα στροφαλίζετε, τέρπετε δ' αὐτὴν
OD.18,316	ἥμεναι ἐν μεγάρῳ, ἢ εἴρια πείκετε χερσίν:
OD.18,317	αὐτὰρ ἐγὼ τούτοισι φάος πάντεσσι παρέξω.
OD.18,318	εἴ περ γάρ κ' ἐθέλωσιν ἐΰθρονον Ἠῶ μίμνειν,
OD.18,319	οὔ τί με νικήσουσι: πολυτλήμων δὲ μάλ' εἰμί."
OD.18,320	ὣς ἔφαθ', αἱ δ' ἐγέλασσαν, ἐς ἀλλήλας δὲ ἴδοντο.
OD.18,321	τὸν δ' αἰσχρῶς ἐνένιπε Μελανθὼ καλλιπάρηος,
OD.18,322	τὴν Δολίος μὲν ἔτικτε, κόμισσε δὲ Πηνελόπεια,
OD.18,323	παῖδα δὲ ὣς ἀτίταλλε, δίδου δ' ἄρ' ἀθύρματα θυμῷ:
OD.18,324	ἀλλ' οὐδ' ὧς ἔχε πένθος ἐνὶ φρεσὶ Πηνελοπείης,
OD.18,325	ἀλλ' ἥ γ' Εὐρυμάχῳ μισγέσκετο καὶ φιλέεσκεν.
OD.18,326	ἥ ῥ' Ὀδυσῆ' ἐνένιπεν ὀνειδείοισ' ἐπέεσσι:
OD.18,327	"ξεῖνε τάλαν, σύ γέ τις φρένας ἐκπεπαταγμένος ἐσσί,
OD.18,328	οὐδ' ἐθέλεις εὕδειν χαλκήϊον ἐς δόμον ἐλθὼν
OD.18,329	ἠέ που ἐς λέσχην, ἀλλ' ἐνθάδε πόλλ' ἀγορεύεις
OD.18,330	θαρσαλέως πολλοῖσι μετ' ἀνδράσιν, οὐδέ τι θυμῷ
OD.18,331	ταρβεῖς: ἦ ῥά σε οἶνος ἔχει φρένας, ἤ νύ τοι αἰεὶ
OD.18,332	τοιοῦτος νόος ἐστίν, ὃ καὶ μεταμώνια βάζεις.
OD.18,333	ἦ ἀλύεις ὅτι Ἶρον ἐνίκησας τὸν ἀλήτην;
OD.18,334	μή τίς τοι τάχα Ἴρου ἀμείνων ἄλλος ἀναστῇ,
OD.18,335	ὅς τίς σ' ἀμφὶ κάρη κεκοπὼς χερσὶ στιβαρῇσι
OD.18,336	δώματος ἐκπέμψῃσι φορύξας αἵματι πολλῷ."
OD.18,337	τὴν δ' ἄρ' ὑπόδρα ἰδὼν προσέφη πολύμητις Ὀδυσσεύς:
OD.18,338	"ἦ τάχα Τηλεμάχῳ ἐρέω, κύον, οἷ' ἀγορεύεις,
OD.18,339	κεῖσ' ἐλθών, ἵνα σ' αὖθι διὰ μελεϊστὶ τάμῃσιν."
OD.18,340	ὣς εἰπὼν ἐπέεσσι διεπτοίησε γυναῖκας.
OD.18,341	βὰν δ' ἴμεναι διὰ δῶμα, λύθεν δ' ὑπὸ γυῖα ἑκάστης
OD.18,342	ταρβοσύνῃ: φὰν γάρ μιν ἀληθέα μυθήσασθαι.
OD.18,343	αὐτὰρ ὁ πὰρ λαμπτῆρσι φαείνων αἰθομένοισιν
OD.18,344	ἑστήκειν ἐς πάντας ὁρώμενος: ἄλλα δέ οἱ κῆρ
OD.18,345	ὥρμαινε φρεσὶν ᾗσιν, ἅ ῥ' οὐκ ἀτέλεστα γένοντο.
OD.18,346	μνηστῆρας δ' οὐ πάμπαν ἀγήνορας εἴα Ἀθήνη
OD.18,347	λώβης ἴσχεσθαι θυμαλγέος, ὄφρ' ἔτι μᾶλλον
OD.18,348	δύη ἄχος κραδίην Λαερτιάδεω Ὀδυσῆος.
OD.18,349	τοῖσιν δ' Εὐρύμαχος, Πολύβου πάϊς, ἦρχ' ἀγορεύειν
OD.18,350	κερτομέων Ὀδυσῆα: γέλω δ' ἑτάροισιν ἔτευχε:
OD.18,351	"κέκλυτέ μευ, μνηστῆρες ἀγακλειτῆς βασιλείης,
OD.18,352	ὄφρ' εἴπω, τά με θυμὸς ἐνὶ στήθεσσι κελεύει.
OD.18,353	οὐκ ἀθεεὶ ὅδ' ἀνὴρ Ὀδυσήϊον ἐς δόμον ἵκει:
OD.18,354	ἔμπης μοι δοκέει δαΐδων σέλας ἔμμεναι αὐτοῦ
OD.18,355	κὰκ κεφαλῆς, ἐπεὶ οὔ οἱ ἔνι τρίχες οὐδ' ἠβαιαί."
OD.18,356	ἦ ῥ', ἅμα τε προσέειπεν Ὀδυσσῆα πτολίπορθον:
OD.18,357	"ξεῖν', ἦ ἄρ κ' ἐθέλοις θητευέμεν, εἴ σ' ἀνελοίμην,
OD.18,358	ἀγροῦ ἐπ' ἐσχατιῆς, --μισθὸς δέ τοι ἄρκιος ἔσται, --
OD.18,359	αἱμασιάς τε λέγων καὶ δένδρεα μακρὰ φυτεύων;
OD.18,360	ἔνθα κ' ἐγὼ σῖτον μὲν ἐπηετανὸν παρέχοιμι,
OD.18,361	εἵματα δ' ἀμφιέσαιμι ποσίν θ' ὑποδήματα δοίην.
OD.18,362	ἀλλ' ἐπεὶ οὖν δὴ ἔργα κάκ' ἔμμαθες, οὐκ ἐθελήσεις
OD.18,363	ἔργον ἐποίχεσθαι, ἀλλὰ πτώσσειν κατὰ δῆμον
OD.18,364	βούλεαι, ὄφρ' ἂν ἔχῃς βόσκειν σὴν γαστέρ' ἄναλτον."
OD.18,365	τὸν δ' ἀπαμειβόμενος προσέφη πολύμητις Ὀδυσσεύς:
OD.18,366	"Εὐρύμαχ', εἰ γὰρ νῶϊν ἔρις ἔργοιο γένοιτο
OD.18,367	ὥρῃ ἐν εἰαρινῇ, ὅτε τ' ἤματα μακρὰ πέλονται,
OD.18,368	ἐν ποίῃ, δρέπανον μὲν ἐγὼν εὐκαμπὲς ἔχοιμι,
OD.18,369	καὶ δὲ σὺ τοῖον ἔχοις, ἵνα πειρησαίμεθα ἔργου
OD.18,370	νήστιες ἄχρι μάλα κνέφαος, ποίη δὲ παρείη:
OD.18,371	εἰ δ' αὖ καὶ βόες εἶεν ἐλαυνέμεν, οἵ περ ἄριστοι,
OD.18,372	αἴθωνες μεγάλοι, ἄμφω κεκορηότε ποίης,
OD.18,373	ἥλικες ἰσοφόροι, τῶν τε σθένος οὐκ ἀλαπαδνόν,
OD.18,374	τετράγυον δ' εἴη, εἴκοι δ' ὑπὸ βῶλος ἀρότρῳ:
OD.18,375	τῶ κέ μ' ἴδοις, εἰ ὦλκα διηνεκέα προταμοίμην.
OD.18,376	εἰ δ' αὖ καὶ πόλεμόν ποθεν ὁρμήσειε Κρονίων
OD.18,377	σήμερον, αὐτὰρ ἐμοὶ σάκος εἴη καὶ δύο δοῦρε
OD.18,378	καὶ κυνέη πάγχαλκος ἐπὶ κροτάφοισ' ἀραρυῖα,
OD.18,379	τῶ κέ μ' ἴδοις πρώτοισιν ἐνὶ προμάχοισι μιγέντα,
OD.18,380	οὐδ' ἄν μοι τὴν γαστέρ' ὀνειδίζων ἀγορεύοις.
OD.18,381	ἀλλὰ μάλ' ὑβρίζεις καί τοι νόος ἐστὶν ἀπηνής:
OD.18,382	καί πού τις δοκέεις μέγας ἔμμεναι ἠδὲ κραταιός,
OD.18,383	οὕνεκα πὰρ παύροισι καὶ οὐκ ἀγαθοῖσιν ὁμιλεῖς.
OD.18,384	εἰ δ' Ὀδυσεὺς ἔλθοι καὶ ἵκοιτ' ἐς πατρίδα γαῖαν,
OD.18,385	αἶψά κέ τοι τὰ θύρετρα, καὶ εὐρέα περ μάλ' ἐόντα,
OD.18,386	φεύγοντι στείνοιτο διὲκ προθύροιο θύραζε."
OD.18,387	ὣς ἔφατ', Εὐρύμαχος δὲ χολώσατο κηρόθι μᾶλλον
OD.18,388	καί μιν ὑπόδρα ἰδὼν ἔπεα πτερόεντα προσηύδα:
OD.18,389	"ἆ δείλ', ἦ τάχα τοι τελέω κακόν, οἷ' ἀγορεύεις
OD.18,390	θαρσαλέως πολλοῖσι μετ' ἀνδράσιν, οὐδέ τι θυμῷ
OD.18,391	ταρβεῖς: ἦ ῥά σε οἶνος ἔχει φρένας, ἤ νύ τοι αἰεὶ
OD.18,392	τοιοῦτος νόος ἐστίν, ὃ καὶ μεταμώνια βάζεις.
OD.18,393	„ἦ ἀλύεις, ὅτι Ἶρον ἐνίκησας τὸν ἀλήτην;"“
OD.18,394	ὣς ἄρα φωνήσας σφέλας ἔλλαβεν: αὐτὰρ Ὀδυσσεὺς
OD.18,395	Ἀμφινόμου πρὸς γοῦνα καθέζετο Δουλιχιῆος,
OD.18,396	Εὐρύμαχον δείσας. ὁ δ' ἄρ' οἰνοχόον βάλε χεῖρα
OD.18,397	δεξιτερήν: πρόχοος δὲ χαμαὶ βόμβησε πεσοῦσα,
OD.18,398	αὐτὰρ ὅ γ' οἰμώξας πέσεν ὕπτιος ἐν κονίῃσι.
OD.18,399	μνηστῆρες δ' ὁμάδησαν ἀνὰ μέγαρα σκιόεντα,
OD.18,400	ὧδε δέ τις εἴπεσκεν ἰδὼν ἐς πλησίον ἄλλον:
OD.18,401	"αἴθ' ὤφελλ' ὁ ξεῖνος ἀλώμενος ἄλλοθ' ὀλέσθαι
OD.18,402	πρὶν ἐλθεῖν: τῶ κ' οὔ τι τόσον κέλαδον μετέθηκε.
OD.18,403	νῦν δὲ περὶ πτωχῶν ἐριδαίνομεν, οὐδέ τι δαιτὸς
OD.18,404	ἐσθλῆς ἔσσεται ἦδος, ἐπεὶ τὰ χερείονα νικᾷ."
OD.18,405	τοῖσι δὲ καὶ μετέειφ' ἱερὴ ἲς Τηλεμάχοιο:
OD.18,406	"δαιμόνιοι, μαίνεσθε καὶ οὐκέτι κεύθετε θυμῷ
OD.18,407	βρωτὺν οὐδὲ ποτῆτα: θεῶν νύ τις ὔμμ' ὀροθύνει.
OD.18,408	ἀλλ' εὖ δαισάμενοι κατακείετε οἴκαδ' ἰόντες,
OD.18,409	ὁππότε θυμὸς ἄνωγε: διώκω δ' οὔ τιν' ἐγώ γε."
OD.18,410	ὣς ἔφαθ', οἱ δ' ἄρα πάντες ὀδὰξ ἐν χείλεσι φύντες
OD.18,411	Τηλέμαχον θαύμαζον, ὃ θαρσαλέως ἀγόρευε.
OD.18,412	τοῖσιν δ' Ἀμφίνομος ἀγορήσατο καὶ μετέειπε
OD.18,413	„Νίσου φαίδιμος υἱός, Ἀρητιάδαο ἄνακτος.“
OD.18,414	"ὦ φίλοι, οὐκ ἂν δή τις ἐπὶ ῥηθέντι δικαίῳ
OD.18,415	ἀντιβίοισ' ἐπέεσσι καθαπτόμενος χαλεπαίνοι:
OD.18,416	μήτε τι τὸν ξεῖνον στυφελίζετε μήτε τιν' ἄλλον
OD.18,417	δμώων, οἳ κατὰ δώματ' Ὀδυσσῆος θείοιο.
OD.18,418	ἀλλ' ἄγετ', οἰνοχόος μὲν ἐπαρξάσθω δεπάεσσιν,
OD.18,419	ὄφρα σπείσαντες κατακείομεν οἴκαδ' ἰόντες:
OD.18,420	τὸν ξεῖνον δὲ ἐῶμεν ἐνὶ μεγάροισ' Ὀδυσῆος
OD.18,421	Τηλεμάχῳ μελέμεν: τοῦ γὰρ φίλον ἵκετο δῶμα."
OD.18,422	ὣς φάτο, τοῖσι δὲ πᾶσιν ἑαδότα μῦθον ἔειπε.
OD.18,423	τοῖσιν δὲ κρητῆρα κεράσσατο Μούλιος ἥρως,
OD.18,424	κῆρυξ Δουλιχιεύς: θεράπων δ' ἦν Ἀμφινόμοιο:
OD.18,425	νώμησεν δ' ἄρα πᾶσιν ἐπισταδόν: οἱ δὲ θεοῖσι
OD.18,426	λείψαντες μακάρεσσι πίον μελιηδέα οἶνον.
OD.18,427	αὐτὰρ ἐπεὶ σπεῖσάν τε πίον θ' ὅσον ἤθελε θυμός,
OD.18,428	βάν ῥ' ἴμεναι κείοντες ἑὰ πρὸς δώμαθ' ἕκαστος.
OD.19,1	Αὐτὰρ ὁ ἐν μεγάρῳ ὑπελείπετο δῖος Ὀδυσσεύς,
OD.19,2	μνηστήρεσσι φόνον σὺν Ἀθήνῃ μερμηρίζων.
OD.19,3	αἶψα δὲ Τηλέμαχον ἔπεα πτερόεντα προσηύδα:
OD.19,4	"τηλέμαχε, χρὴ τεύχε' ἀρήϊα κατθέμεν εἴσω
OD.19,5	πάντα μάλ', αὐτὰρ μνηστῆρας μαλακοῖσ' ἐπέεσσι
OD.19,6	παρφάσθαι, ὅτε κέν σε μεταλλῶσιν ποθέοντες:
OD.19,7	ἐκ καπνοῦ κατέθηκ', ἐπεὶ οὐκέτι τοῖσιν ἐῴκει,
OD.19,8	οἷά ποτε Τροίηνδε κιὼν κατέλειπεν Ὀδυσσεύς,
OD.19,9	ἀλλὰ κατῄκισται, ὅσσον πυρὸς ἵκετ' ἀϋτμή.
OD.19,10	πρὸς δ' ἔτι καὶ τόδε μεῖζον ἐνὶ φρεσὶν ἔμβαλε δαίμων:
OD.19,11	μή πως οἰνωθέντες, ἔριν στήσαντες ἐν ὑμῖν,
OD.19,12	ἀλλήλους τρώσητε καταισχύνητέ τε δαῖτα
OD.19,13	καὶ μνηστύν: αὐτὸς γὰρ ἐφέλκεται ἄνδρα σίδηρος."
OD.19,14	ὣς φάτο, Τηλέμαχος δὲ φίλῳ ἐπεπείθετο πατρί,
OD.19,15	ἐκ δὲ καλεσσάμενος προσέφη τροφὸν Εὐρύκλειαν:
OD.19,16	"μαῖ', ἄγε δή μοι ἔρυξον ἐνὶ μεγάροισι γυναῖκας,
OD.19,17	ὄφρα κεν ἐς θάλαμον καταθείομαι ἔντεα πατρός,
OD.19,18	καλά, τά μοι κατὰ οἶκον ἀκηδέα καπνὸς ἀμέρδει
OD.19,19	πατρὸς ἀποιχομένοιο: ἐγὼ δ' ἔτι νήπιος ἦα:
OD.19,20	νῦν δ' ἐθέλω καταθέσθαι, ἵν' οὐ πυρὸς ἵξετ' ἀϋτμή."
OD.19,21	τὸν δ' αὖτε προσέειπε φίλη τροφὸς Εὐρύκλεια:
OD.19,22	"αἲ γὰρ δή ποτε, τέκνον, ἐπιφροσύνας ἀνέλοιο
OD.19,23	οἴκου κήδεσθαι καὶ κτήματα πάντα φυλάσσειν.
OD.19,24	ἀλλ' ἄγε, τίς τοι ἔπειτα μετοιχομένη φάος οἴσει;
OD.19,25	δμῳὰς δ' οὐκ εἴας προβλωσκέμεν, αἵ κεν ἔφαινον."
OD.19,26	τὴν δ' αὖ Τηλέμαχος πεπνυμένος ἀντίον ηὔδα:
OD.19,27	"ξεῖνος ὅδ': οὐ γὰρ ἀεργὸν ἀνέξομαι, ὅς κεν ἐμῆς γε
OD.19,28	χοίνικος ἅπτηται, καὶ τηλόθεν εἰληλουθώς."
OD.19,29	ὣς ἄρ' ἐφώνησεν, τῇ δ' ἄπτερος ἔπλετο μῦθος:
OD.19,30	κλήϊσεν δὲ θύρας μεγάρων ἐῢ ναιεταόντων.
OD.19,31	τὼ δ' ἄρ' ἀναΐξαντ' Ὀδυσεὺς καὶ φαίδιμος υἱὸς
OD.19,32	ἐσφόρεον κόρυθάς τε καὶ ἀσπίδας ὀμφαλοέσσας
OD.19,33	ἔγχεά τ' ὀξυόεντα: πάροιθε δὲ Παλλὰς Ἀθήνη
OD.19,34	χρύσεον λύχνον ἔχουσα φάος περικαλλὲς ἐποίει.
OD.19,35	δὴ τότε Τηλέμαχος προσεφώνεεν ὃν πατέρ' αἶψα:
OD.19,36	"ὦ πάτερ, ἦ μέγα θαῦμα τόδ' ὀφθαλμοῖσιν ὁρῶμαι:
OD.19,37	ἔμπης μοι τοῖχοι μεγάρων καλαί τε μεσόδμαι
OD.19,38	εἰλάτιναί τε δοκοὶ καὶ κίονες ὑψόσ' ἔχοντες
OD.19,39	φαίνοντ' ὀφθαλμοῖσ' ὡς εἰ πυρὸς αἰθομένοιο.
OD.19,40	ἦ μάλα τις θεὸς ἔνδον, οἳ οὐρανὸν εὐρὺν ἔχουσι."
OD.19,41	τὸν δ' ἀπαμειβόμενος προσέφη πολύμητις Ὀδυσσεύς:
OD.19,42	"σίγα καὶ κατὰ σὸν νόον ἴσχανε μηδ' ἐρέεινε:
OD.19,43	αὕτη τοι δίκη ἐστὶ θεῶν, οἳ Ὄλυμπον ἔχουσιν.
OD.19,44	ἀλλὰ σὺ μὲν κατάλεξαι, ἐγὼ δ' ὑπολείψομαι αὐτοῦ,
OD.19,45	ὄφρα κ' ἔτι δμῳὰς καὶ μητέρα σὴν ἐρεθίζω:
OD.19,46	ἡ δέ μ' ὀδυρομένη εἰρήσεται ἀμφὶς ἕκαστα."
OD.19,47	ὣς φάτο, Τηλέμαχος δὲ διὲκ μεγάροιο βεβήκει
OD.19,48	κείων ἐς θάλαμον δαΐδων ὕπο λαμπομενάων,
OD.19,49	ἔνθα πάρος κοιμᾶθ', ὅτε μιν γλυκὺς ὕπνος ἱκάνοι:
OD.19,50	ἔνθ' ἄρα καὶ τότ' ἔλεκτο καὶ Ἠῶ δῖαν ἔμιμνεν.
OD.19,51	αὐτὰρ ὁ ἐν μεγάρῳ ὑπελείπετο δῖος Ὀδυσσεὺς
OD.19,52	μνηστήρεσσι φόνον σὺν Ἀθήνῃ μερμηρίζων.
OD.19,53	ἡ δ' ἴεν ἐκ θαλάμοιο περίφρων Πηνελόπεια,
OD.19,54	Ἀρτέμιδι ἰκέλη ἠὲ χρυσῇ Ἀφροδίτῃ.
OD.19,55	τῇ παρὰ μὲν κλισίην πυρὶ κάτθεσαν, ἔνθ' ἄρ' ἐφῖζε,
OD.19,56	δινωτὴν ἐλέφαντι καὶ ἀργύρῳ, ἥν ποτε τέκτων
OD.19,57	ποίησ' Ἰκμάλιος καὶ ὑπὸ θρῆνυν ποσὶν ἧκε
OD.19,58	προσφυέ' ἐξ αὐτῆς, ὅθ' ἐπὶ μέγα βάλλετο κῶας.
OD.19,59	ἔνθα καθέζετ' ἔπειτα περίφρων Πηνελόπεια.
OD.19,60	ἦλθον δὲ δμῳαὶ λευκώλενοι ἐκ μεγάροιο.
OD.19,61	αἱ δ' ἀπὸ μὲν σῖτον πολὺν ᾕρεον ἠδὲ τραπέζας
OD.19,62	καὶ δέπα, ἔνθεν ἄρ' ἄνδρες ὑπερμενέοντες ἔπινον:
OD.19,63	πῦρ δ' ἀπὸ λαμπτήρων χαμάδις βάλον, ἄλλα δ' ἐπ' αὐτῶν
OD.19,64	νήησαν ξύλα πολλά, φόως ἔμεν ἠδὲ θέρεσθαι.
OD.19,65	ἡ δ' Ὀδυσῆ' ἐνένιπε Μελανθὼ δεύτερον αὖτις:
OD.19,66	"ξεῖν', ἔτι καὶ νῦν ἐνθάδ' ἀνιήσεις διὰ νύκτα
OD.19,67	δινεύων κατὰ οἶκον, ὀπιπεύσεις δὲ γυναῖκας;
OD.19,68	ἀλλ' ἔξελθε θύραζε, τάλαν, καὶ δαιτὸς ὄνησο:
OD.19,69	ἢ τάχα καὶ δαλῷ βεβλημένος εἶσθα θύραζε."
OD.19,70	τὴν δ' ἄρ' ὑπόδρα ἰδὼν προσέφη πολύμητις Ὀδυσσεύς:
OD.19,71	"δαιμονίη, τί μοι ὧδ' ἐπέχεις κεκοτηότι θυμῷ;
OD.19,72	ἦ ὅτι δὴ ῥυπόω, κακὰ δὲ χροῒ εἵματα εἷμαι,
OD.19,73	πτωχεύω δ' ἀνὰ δῆμον; ἀναγκαίη γὰρ ἐπείγει.
OD.19,74	τοιοῦτοι πτωχοὶ καὶ ἀλήμονες ἄνδρες ἔασι.
OD.19,75	καὶ γὰρ ἐγώ ποτε οἶκον ἐν ἀνθρώποισιν ἔναιον
OD.19,76	ὄλβιος ἀφνειὸν καὶ πολλάκι δόσκον ἀλήτῃ
OD.19,77	τοίῳ, ὁποῖος ἔοι καὶ ὅτευ κεχρημένος ἔλθοι:
OD.19,78	ἦσαν δὲ δμῶες μάλα μυρίοι ἄλλα τε πολλά,
OD.19,79	οἷσίν τ' εὖ ζώουσι καὶ ἀφνειοὶ καλέονται.
OD.19,80	ἀλλὰ Ζεὺς ἀλάπαξε Κρονίων: ἤθελε γάρ που.
OD.19,81	τῶ νῦν μή ποτε καὶ σύ, γύναι, ἀπὸ πᾶσαν ὀλέσσῃς
OD.19,82	ἀγλαΐην, τῇ νῦν γε μετὰ δμῳῇσι κέκασσαι,
OD.19,83	ἤν πώς τοι δέσποινα κοτεσσαμένη χαλεπήνῃ
OD.19,84	ἢ Ὀδυσεὺς ἔλθῃ: ἔτι γὰρ καὶ ἐλπίδος αἶσα.
OD.19,85	εἰ δ' ὁ μὲν ὣς ἀπόλωλε καὶ οὐκέτι νόστιμός ἐστιν,
OD.19,86	ἀλλ' ἤδη παῖς τοῖος Ἀπόλλωνός γε ἕκητι,
OD.19,87	Τηλέμαχος: τὸν δ' οὔ τις ἐνὶ μεγάροισι γυναικῶν
OD.19,88	λήθει ἀτασθάλλουσ', ἐπεὶ οὐκέτι τηλίκος ἐστίν."
OD.19,89	ὣς φάτο, τοῦ δ' ἤκουσε περίφρων Πηνελόπεια,
OD.19,90	ἀμφίπολον δ' ἐνένιπεν ἔπος τ' ἔφατ' ἔκ τ' ὀνόμαζε:
OD.19,91	"πάντως, θαρσαλέη, κύον ἀδδεές, οὔ τί με λήθεις
OD.19,92	ἕρδουσα μέγα ἔργον, ὃ σῇ κεφαλῇ ἀναμάξεις.
OD.19,93	πάντα γὰρ εὖ ᾔδησθ', ἐπεὶ ἐξ ἐμεῦ ἔκλυες αὐτῆς,
OD.19,94	ὡς τὸν ξεῖνον ἔμελλον ἐνὶ μεγάροισιν ἐμοῖσιν
OD.19,95	ἀμφὶ πόσει εἴρεσθαι, ἐπεὶ πυκινῶς ἀκάχημαι."
OD.19,96	ἦ ῥα, καὶ Εὐρυνόμην ταμίην πρὸς μῦθον ἔειπεν:
OD.19,97	"Εὐρυνόμη, φέρε δὴ δίφρον καὶ κῶας ἐπ' αὐτοῦ,
OD.19,98	ὄφρα καθεζόμενος εἴπῃ ἔπος ἠδ' ἐπακούσῃ
OD.19,99	ὁ ξεῖνος ἐμέθεν: ἐθέλω δέ μιν ἐξερέεσθαι."
OD.19,100	ὣς ἔφαθ', ἡ δὲ μάλ' ὀτραλέως κατέθηκε φέρουσα
OD.19,101	δίφρον ἐΰξεστον καὶ ἐπ' αὐτῷ κῶας ἔβαλλεν:
OD.19,102	ἔνθα καθέζετ' ἔπειτα πολύτλας δῖος Ὀδυσσεύς.
OD.19,103	τοῖσι δὲ μύθων ἦρχε περίφρων Πηνελόπεια:
OD.19,104	"ξεῖνε, τὸ μέν σε πρῶτον ἐγὼν εἰρήσομαι αὐτή:
OD.19,105	τίς πόθεν εἰς ἀνδρῶν; πόθι τοι πόλις ἠδὲ τοκῆες;"
OD.19,106	τὴν δ' ἀπαμειβόμενος προσέφη πολύμητις Ὀδυσσεύς:
OD.19,107	"ὦ γύναι, οὐκ ἄν τίς σε βροτῶν ἐπ' ἀπείρονα γαῖαν
OD.19,108	νεικέοι: ἦ γάρ σευ κλέος οὐρανὸν εὐρὺν ἱκάνει,
OD.19,109	ὥς τέ τευ ἦ βασιλῆος ἀμύμονος, ὅς τε θεουδὴς
OD.19,110	„ἀνδράσιν ἐν πολλοῖσι καὶ ἰφθίμοισιν ἀνάσσων“
OD.19,111	εὐδικίας ἀνέχῃσι, φέρῃσι δὲ γαῖα μέλαινα
OD.19,112	πυροὺς καὶ κριθάς, βρίθῃσι δὲ δένδρεα καρπῷ,
OD.19,113	τίκτῃ δ' ἔμπεδα μῆλα, θάλασσα δὲ παρέχῃ ἰχθῦς
OD.19,114	ἐξ εὐηγεσίης, ἀρετῶσι δὲ λαοὶ ὑπ' αὐτοῦ.
OD.19,115	τῶ ἐμὲ νῦν τὰ μὲν ἄλλα μετάλλα σῷ ἐνὶ οἴκῳ,
OD.19,116	μηδέ μοι ἐξερέεινε γένος καὶ πατρίδα γαῖαν,
OD.19,117	μή μοι μᾶλλον θυμὸν ἐνιπλήσῃς ὀδυνάων
OD.19,118	μνησαμένῳ: μάλα δ' εἰμὶ πολύστονος: οὐδέ τί με χρὴ
OD.19,119	οἴκῳ ἐν ἀλλοτρίῳ γοόωντά τε μυρόμενόν τε
OD.19,120	ἧσθαι, ἐπεὶ κάκιον πενθήμεναι ἄκριτον αἰεί:
OD.19,121	μή τίς μοι δμῳῶν νεμεσήσεται ἠὲ σύ γ' αὐτή,
OD.19,122	φῇ δὲ δάκρυ πλώειν βεβαρηότα με φρένας οἴνῳ."
OD.19,123	τὸν δ' ἠμείβετ' ἔπειτα περίφρων Πηνελόπεια:
OD.19,124	"ξεῖν', ἦ τοι μὲν ἐμὴν ἀρετὴν εἶδός τε δέμας τε
OD.19,125	ὤλεσαν ἀθάνατοι, ὅτε Ἴλιον εἰσανέβαινον
OD.19,126	Ἀργεῖοι, μετὰ τοῖσι δ' ἐμὸς πόσις ᾖεν Ὀδυσσεύς.
OD.19,127	εἰ κεῖνός γ' ἐλθὼν τὸν ἐμὸν βίον ἀμφιπολεύοι,
OD.19,128	μεῖζόν κε κλέος εἴη ἐμὸν καὶ κάλλιον οὕτω.
OD.19,129	νῦν δ' ἄχομαι: τόσα γάρ μοι ἐπέσσευεν κακὰ δαίμων.
OD.19,130	ὅσσοι γὰρ νήσοισιν ἐπικρατέουσιν ἄριστοι,
OD.19,131	Δουλιχίῳ τε Σάμῃ τε καὶ ὑλήεντι Ζακύνθῳ,
OD.19,132	οἵ τ' αὐτὴν Ἰθάκην εὐδείελον ἀμφινέμονται,
OD.19,133	οἵ μ' ἀεκαζομένην μνῶνται, τρύχουσι δὲ οἶκον.
OD.19,134	τῶ οὔτε ξείνων ἐμπάζομαι οὔθ' ἱκετάων
OD.19,135	οὔτε τι κηρύκων, οἳ δημιοεργοὶ ἔασιν:
OD.19,136	ἀλλ' Ὀδυσῆ ποθέουσα φίλον κατατήκομαι ἦτορ.
OD.19,137	οἱ δὲ γάμον σπεύδουσιν: ἐγὼ δὲ δόλους τολυπεύω.
OD.19,138	φᾶρος μέν μοι πρῶτον ἐνέπνευσε φρεσὶ δαίμων
OD.19,139	στησαμένῃ μέγαν ἱστὸν ἐνὶ μεγάροισιν ὑφαίνειν,
OD.19,140	λεπτὸν καὶ περίμετρον: ἄφαρ δ' αὐτοῖς μετέειπον:
OD.19,141	κοῦροι, ἐμοὶ μνηστῆρες, ἐπεὶ θάνε δῖος Ὀδυσσεύς,
OD.19,142	μίμνετ' ἐπειγόμενοι τὸν ἐμὸν γάμον, εἰς ὅ κε φᾶρος
OD.19,143	ἐκτελέσω, μή μοι μεταμώνια νήματ' ὄληται,
OD.19,144	Λαέρτῃ ἥρωϊ ταφήϊον, εἰς ὅτε κέν μιν
OD.19,145	μοῖρ' ὀλοὴ καθέλῃσι τανηλεγέος θανάτοιο:
OD.19,146	μή τίς μοι κατὰ δῆμον Ἀχαιϊάδων νεμεσήσῃ,
OD.19,147	αἴ κεν ἄτερ σπείρου κεῖται πολλὰ κτεατίσσας.
OD.19,148	ὣς ἐφάμην, τοῖσιν δ' ἐπεπείθετο θυμὸς ἀγήνωρ.
OD.19,149	ἔνθα καὶ ἠματίη μὲν ὑφαίνεσκον μέγαν ἱστόν,
OD.19,150	νύκτας δ' ἀλλύεσκον, ἐπὴν δαΐδας παραθείμην.
OD.19,151	ὣς τρίετες μὲν ἔληθον ἐγὼ καὶ ἔπειθον Ἀχαιούς:
OD.19,152	ἀλλ' ὅτε τέτρατον ἦλθεν ἔτος καὶ ἐπήλυθον ὧραι,
OD.19,153	„μηνῶν φθινόντων, περὶ δ' ἤματα πόλλ' ἐτελέσθη,“
OD.19,154	καὶ τότε δή με διὰ δμῳάς, κύνας οὐκ ἀλεγούσας,
OD.19,155	εἷλον ἐπελθόντες καὶ ὁμόκλησαν ἐπέεσσιν.
OD.19,156	ὣς τὸ μὲν ἐξετέλεσσα καὶ οὐκ ἐθέλουσ', ὑπ' ἀνάγκης:
OD.19,157	νῦν δ' οὔτ' ἐκφυγέειν δύναμαι γάμον οὔτε τιν' ἄλλην
OD.19,158	μῆτιν ἔθ' εὑρίσκω: μάλα δ' ὀτρύνουσι τοκῆες
OD.19,159	γήμασθ', ἀσχαλάᾳ δὲ πάϊς βίοτον κατεδόντων,
OD.19,160	γινώσκων: ἤδη γὰρ ἀνὴρ οἷός τε μάλιστα
OD.19,161	οἴκου κήδεσθαι, τῷ τε Ζεὺς ὄλβον ὀπάζει.
OD.19,162	ἀλλὰ καὶ ὧς μοι εἰπὲ τεὸν γένος, ὁππόθεν ἐσσί:
OD.19,163	οὐ γὰρ ἀπὸ δρυός ἐσσι παλαιφάτου οὐδ' ἀπὸ πέτρης."
OD.19,164	τὴν δ' ἀπαμειβόμενος προσέφη πολύμητις Ὀδυσσεύς:
OD.19,165	"ὦ γύναι αἰδοίη Λαερτιάδεω Ὀδυσῆος,
OD.19,166	οὐκέτ' ἀπολλήξεις τὸν ἐμὸν γόνον ἐξερέουσα;
OD.19,167	ἀλλ' ἔκ τοι ἐρέω. ἦ μέν μ' ἀχέεσσί γε δώσεις
OD.19,168	πλείοσιν ἢ ἔχομαι: ἡ γὰρ δίκη, ὁππότε πάτρης
OD.19,169	ἧς ἀπέῃσιν ἀνὴρ τόσσον χρόνον ὅσσον ἐγὼ νῦν,
OD.19,170	πολλὰ βροτῶν ἐπὶ ἄστε' ἀλώμενος, ἄλγεα πάσχων.
OD.19,171	ἀλλὰ καὶ ὧς ἐρέω ὅ μ' ἀνείρεαι ἠδὲ μεταλλᾷς.
OD.19,172	Κρήτη τις γαῖ' ἔστι μέσῳ ἐνὶ οἴνοπι πόντῳ,
OD.19,173	καλὴ καὶ πίειρα, περίρρυτος: ἐν δ' ἄνθρωποι
OD.19,174	πολλοὶ ἀπειρέσιοι, καὶ ἐννήκοντα πόληες: --
OD.19,175	ἄλλη δ' ἄλλων γλῶσσα μεμιγμένη: ἐν μὲν Ἀχαιοί,
OD.19,176	ἐν δ' Ἐτεόκρητες μεγαλήτορες, ἐν δὲ Κύδωνες
OD.19,177	Δωριέες τε τριχάϊκες δῖοί τε Πελασγοί: --
OD.19,178	τῇσι δ' ἐνὶ Κνωσός, μεγάλη πόλις, ἔνθα τε Μίνως
OD.19,179	ἐννέωρος βασίλευε Διὸς μεγάλου ὀαριστής,
OD.19,180	πατρὸς ἐμοῖο πατήρ, μεγαθύμου Δευκαλίωνος.
OD.19,181	Δευκαλίων δ' ἐμὲ τίκτε καὶ Ἰδομενῆα ἄνακτα:
OD.19,182	ἀλλ' ὁ μὲν ἐν νήεσσι κορωνίσιν Ἴλιον εἴσω
OD.19,183	ᾤχεθ' ἅμ' Ἀτρεΐδῃσιν: ἐμοὶ δ' ὄνομα κλυτὸν Αἴθων,
OD.19,184	ὁπλότερος γενεῇ: ὁ δ' ἅμα πρότερος καὶ ἀρείων.
OD.19,185	ἔνθ' Ὀδυσῆα ἐγὼν ἰδόμην καὶ ξείνια δῶκα.
OD.19,186	καὶ γὰρ τὸν Κρήτηνδε κατήγαγεν ἲς ἀνέμοιο
OD.19,187	ἱέμενον Τροίηνδε, παραπλάγξασα Μαλειῶν:
OD.19,188	στῆσε δ' ἐν Ἀμνισῷ, ὅθι τε σπέος Εἰλειθυίης,
OD.19,189	ἐν λιμέσιν χαλεποῖσι, μόγις δ' ὑπάλυξεν ἀέλλας.
OD.19,190	αὐτίκα δ' Ἰδομενῆα μετάλλα ἄστυδ' ἀνελθών:
OD.19,191	ξεῖνον γάρ οἱ ἔφασκε φίλον τ' ἔμεν αἰδοῖόν τε.
OD.19,192	τῷ δ' ἤδη δεκάτη ἢ ἑνδεκάτη πέλεν ἠὼς
OD.19,193	οἰχομένῳ σὺν νηυσὶ κορωνίσιν Ἴλιον εἴσω.
OD.19,194	τὸν μὲν ἐγὼ πρὸς δώματ' ἄγων ἐῢ ἐξείνισσα,
OD.19,195	ἐνδυκέως φιλέων, πολλῶν κατὰ οἶκον ἐόντων:
OD.19,196	καί οἱ τοῖς ἄλλοισ' ἑτάροισ', οἳ ἅμ' αὐτῷ ἕποντο,
OD.19,197	δημόθεν ἄλφιτα δῶκα καὶ αἴθοπα οἶνον ἀγείρας
OD.19,198	καὶ βοῦς ἱρεύσασθαι, ἵνα πλησαίατο θυμόν.
OD.19,199	ἔνθα δυώδεκα μὲν μένον ἤματα δῖοι Ἀχαιοί:
OD.19,200	εἴλει γὰρ βορέης ἄνεμος μέγας οὐδ' ἐπὶ γαίῃ
OD.19,201	εἴα ἵστασθαι, χαλεπὸς δέ τις ὤρορε δαίμων:
OD.19,202	τῇ τρεισκαιδεκάτῃ δ' ἄνεμος πέσε, τοὶ δ' ἀνάγοντο."
OD.19,203	ἴσκε ψεύδεα πολλὰ λέγων ἐτύμοισιν ὁμοῖα:
OD.19,204	τῆς δ' ἄρ' ἀκουούσης ῥέε δάκρυα, τήκετο δὲ χρώς.
OD.19,205	ὡς δὲ χιὼν κατατήκετ' ἐν ἀκροπόλοισιν ὄρεσσιν,
OD.19,206	ἥν τ' εὖρος κατέτηξεν, ἐπὴν ζέφυρος καταχεύῃ,
OD.19,207	τηκομένης δ' ἄρα τῆς ποταμοὶ πλήθουσι ῥέοντες:
OD.19,208	ὣς τῆς τήκετο καλὰ παρήϊα δάκρυ χεούσης,
OD.19,209	κλαιούσης ἑὸν ἄνδρα, παρήμενον. αὐτὰρ Ὀδυσσεὺς
OD.19,210	θυμῷ μὲν γοόωσαν ἑὴν ἐλέαιρε γυναῖκα,
OD.19,211	ὀφθαλμοὶ δ' ὡς εἰ κέρα ἕστασαν ἠὲ σίδηρος
OD.19,212	ἀτρέμας ἐν βλεφάροισι: δόλῳ δ' ὅ γε δάκρυα κεῦθεν.
OD.19,213	ἡ δ' ἐπεὶ οὖν τάρφθη πολυδακρύτοιο γόοιο,
OD.19,214	ἐξαῦτίς μιν ἔπεσσιν ἀμειβομένη προσέειπε:
OD.19,215	"νῦν μὲν δή σευ ξεῖνέ γ' ὀΐω πειρήσεσθαι,
OD.19,216	εἰ ἐτεὸν δὴ κεῖθι σὺν ἀντιθέοισ' ἑτάροισι
OD.19,217	ξείνισας ἐν μεγάροισιν ἐμὸν πόσιν, ὡς ἀγορεύεις.
OD.19,218	εἰπέ μοι, ὁπποῖ' ἄσσα περὶ χροῒ εἵματα ἕστο,
OD.19,219	αὐτός θ' οἷος ἔην, καὶ ἑταίρους, οἵ οἱ ἕποντο."
OD.19,220	τὴν δ' ἀπαμειβόμενος προσέφη πολύμητις Ὀδυσσεύς:
OD.19,221	"ὦ γύναι, ἀργαλέον τόσσον χρόνον ἀμφὶς ἐόντα
OD.19,222	εἰπεῖν: ἤδη γὰρ τόδ' ἐεικοστὸν ἔτος ἐστίν,
OD.19,223	ἐξ οὗ κεῖθεν ἔβη καὶ ἐμῆς ἀπελήλυθε πάτρης:
OD.19,224	αὐτάρ τοι ἐρέω, ὥς μοι ἰνδάλλεται ἦτορ.
OD.19,225	χλαῖναν πορφυρέην οὔλην ἔχε δῖος Ὀδυσσεύς,
OD.19,226	διπλῆν: ἐν δ' ἄρα οἱ περόνη χρυσοῖο τέτυκτο
OD.19,227	αὐλοῖσιν διδύμοισι: πάροιθε δὲ δαίδαλον ἦεν:
OD.19,228	ἐν προτέροισι πόδεσσι κύων ἔχε ποικίλον ἐλλόν,
OD.19,229	ἀσπαίροντα λάων: τὸ δὲ θαυμάζεσκον ἅπαντες,
OD.19,230	ὡς οἱ χρύσεοι ἐόντες ὁ μὲν λάε νεβρὸν ἀπάγχων,
OD.19,231	αὐτὰρ ὁ ἐκφυγέειν μεμαὼς ἤσπαιρε πόδεσσι.
OD.19,232	τὸν δὲ χιτῶν' ἐνόησα περὶ χροῒ σιγαλόεντα,
OD.19,233	οἷόν τε κρομύοιο λοπὸν κάτα ἰσχαλέοιο:
OD.19,234	τὼς μὲν ἔην μαλακός, λαμπρὸς δ' ἦν ἠέλιος ὥς.
OD.19,235	ἦ μὲν πολλαί γ' αὐτὸν ἐθηήσαντο γυναῖκες.
OD.19,236	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:
OD.19,237	οὐκ οἶδ', ἢ τάδε ἕστο περὶ χροῒ οἴκοθ' Ὀδυσσεύς,
OD.19,238	ἦ τις ἑταίρων δῶκε θοῆς ἐπὶ νηὸς ἰόντι
OD.19,239	ἤ τίς που καὶ ξεῖνος, ἐπεὶ πολλοῖσιν Ὀδυσσεὺς
OD.19,240	ἔσκε φίλος: παῦροι γὰρ Ἀχαιῶν ἦσαν ὁμοῖοι.
OD.19,241	καί οἱ ἐγὼ χάλκειον ἄορ καὶ δίπλακα δῶκα
OD.19,242	καλὴν πορφυρέην καὶ τερμιόεντα χιτῶνα,
OD.19,243	αἰδοίως δ' ἀπέπεμπον ἐϋσσέλμου ἐπὶ νηός.
OD.19,244	καὶ μέν οἱ κῆρυξ ὀλίγον προγενέστερος αὐτοῦ
OD.19,245	εἵπετο: καὶ τόν τοι μυθήσομαι, οἷος ἔην περ:
OD.19,246	γυρὸς ἐν ὤμοισιν, μελανόχροος, οὐλοκάρηνος,
OD.19,247	Εὐρυβάτης δ' ὄνομ' ἔσκε: τίεν δέ μιν ἔξοχον ἄλλων
OD.19,248	ὧν ἑτάρων Ὀδυσεύς, ὅτι οἱ φρεσὶν ἄρτια ᾔδη."
OD.19,249	ὣς φάτο, τῇ δ' ἔτι μᾶλλον ὑφ' ἵμερον ὦρσε γόοιο
OD.19,250	σήματ' ἀναγνούσῃ, τά οἱ ἔμπεδα πέφραδ' Ὀδυσσεύς.
OD.19,251	ἡ δ' ἐπεὶ οὖν τάρφθη πολυδακρύτοιο γόοιο,
OD.19,252	καὶ τότε μιν μύθοισιν ἀμειβομένη προσέειπε:
OD.19,253	"νῦν μὲν δή μοι, ξεῖνε, πάρος περ ἐὼν ἐλεεινός,
OD.19,254	ἐν μεγάροισιν ἐμοῖσι φίλος τ' ἔσῃ αἰδοῖός τε:
OD.19,255	αὐτὴ γὰρ τάδε εἵματ' ἐγὼ πόρον, οἷ' ἀγορεύεις,
OD.19,256	πτύξασ' ἐκ θαλάμου, περόνην τ' ἐπέθηκα φαεινὴν
OD.19,257	κείνῳ ἄγαλμ' ἔμεναι. τὸν δ' οὐχ ὑποδέξομαι αὖτις
OD.19,258	οἴκαδε νοστήσαντα φίλην ἐς πατρίδα γαῖαν.
OD.19,259	τῶ ῥα κακῇ αἴσῃ κοίλης ἐπὶ νηὸς Ὀδυσσεὺς
OD.19,260	ᾤχετ' ἐποψόμενος Κακοΐλιον οὐκ ὀνομαστήν."
OD.19,261	τὴν δ' ἀπαμειβόμενος προσέφη πολύμητις Ὀδυσσεύς:
OD.19,262	"ὦ γύναι αἰδοίη Λαερτιάδεω Ὀδυσῆος,
OD.19,263	μηκέτι νῦν χρόα καλὸν ἐναίρεο μηδέ τι θυμὸν
OD.19,264	τῆκε πόσιν γοόωσα. νεμεσσῶμαί γε μὲν οὐδέν:
OD.19,265	καὶ γάρ τίς τ' ἀλλοῖον ὀδύρεται ἄνδρ' ὀλέσασα
OD.19,266	κουρίδιον, τῷ τέκνα τέκῃ φιλότητι μιγεῖσα,
OD.19,267	ἢ Ὀδυσῆ', ὅν φασι θεοῖσ' ἐναλίγκιον εἶναι.
OD.19,268	ἀλλὰ γόου μὲν παῦσαι, ἐμεῖο δὲ σύνθεο μῦθον:
OD.19,269	νημερτέως γάρ τοι μυθήσομαι οὐδ' ἐπικεύσω,
OD.19,270	ὡς ἤδη Ὀδυσῆος ἐγὼ περὶ νόστου ἄκουσα
OD.19,271	ἀγχοῦ, Θεσπρωτῶν ἀνδρῶν ἐν πίονι δήμῳ,
OD.19,272	ζωοῦ: αὐτὰρ ἄγει κειμήλια πολλὰ καὶ ἐσθλά,
OD.19,273	αἰτίζων ἀνὰ δῆμον. ἀτὰρ ἐρίηρας ἑταίρους
OD.19,274	ὤλεσε καὶ νῆα γλαφυρὴν ἐνὶ οἴνοπι πόντῳ,
OD.19,275	Θρινακίης ἄπο νήσου ἰών: ὀδύσαντο γὰρ αὐτῷ
OD.19,276	Ζεύς τε καὶ Ἠέλιος: τοῦ γὰρ βόας ἔκταν ἑταῖροι.
OD.19,277	οἱ μὲν πάντες ὄλοντο πολυκλύστῳ ἐνὶ πόντῳ:
OD.19,278	τὸν δ' ἄρ' ἐπὶ τρόπιος νηὸς βάλε κῦμ' ἐπὶ χέρσου,
OD.19,279	Φαιήκων ἐς γαῖαν, οἳ ἀγχίθεοι γεγάασιν:
OD.19,280	οἳ δή μιν περὶ κῆρι θεὸν ὣς τιμήσαντο
OD.19,281	καί οἱ πολλὰ δόσαν πέμπειν τέ μιν ἤθελον αὐτοὶ
OD.19,282	οἴκαδ' ἀπήμαντον. καί κεν πάλαι ἐνθάδ' Ὀδυσσεὺς
OD.19,283	ἤην: ἀλλ' ἄρα οἱ τό γε κέρδιον εἴσατο θυμῷ,
OD.19,284	χρήματ' ἀγυρτάζειν πολλὴν ἐπὶ γαῖαν ἰόντι:
OD.19,285	ὣς περὶ κέρδεα πολλὰ καταθνητῶν ἀνθρώπων
OD.19,286	οἶδ' Ὀδυσεύς, οὐδ' ἄν τις ἐρίσσειε βροτὸς ἄλλος.
OD.19,287	ὥς μοι Θεσπρωτῶν βασιλεὺς μυθήσατο Φείδων:
OD.19,288	ὤμνυε δὲ πρὸς ἔμ' αὐτόν, ἀποσπένδων ἐνὶ οἴκῳ,
OD.19,289	νῆα κατειρύσθαι καὶ ἐπαρτέας ἔμμεν ἑταίρους,
OD.19,290	οἳ δή μιν πέμψουσι φίλην ἐς πατρίδα γαῖαν.
OD.19,291	ἀλλ' ἐμὲ πρὶν ἀπέπεμψε: τύχησε γὰρ ἐρχομένη νηῦς
OD.19,292	ἀνδρῶν Θεσπρωτῶν ἐς Δουλίχιον πολύπυρον.
OD.19,293	καί μοι κτήματ' ἔδειξεν, ὅσα ξυναγείρατ' Ὀδυσσεύς:
OD.19,294	καί νύ κεν ἐς δεκάτην γενεὴν ἕτερόν γ' ἔτι βόσκοι:
OD.19,295	τόσσα οἱ ἐν μεγάροις κειμήλια κεῖτο ἄνακτος.
OD.19,296	τὸν δ' ἐς Δωδώνην φάτο βήμεναι, ὄφρα θεοῖο
OD.19,297	ἐκ δρυὸς ὑψικόμοιο Διὸς βουλὴν ἐπακούσαι,
OD.19,298	ὅππως νοστήσειε φίλην ἐς πατρίδα γαῖαν,
OD.19,299	ἤδη δὴν ἀπεών, ἢ ἀμφαδὸν ἦε κρυφηδόν.
OD.19,300	ὣς ὁ μὲν οὕτως ἐστὶ σόος καὶ ἐλεύσεται ἤδη
OD.19,301	ἄγχι μάλ', οὐδ' ἔτι τῆλε φίλων καὶ πατρίδος αἴης
OD.19,302	δηρὸν ἀπεσσεῖται: ἔμπης δέ τοι ὅρκια δώσω.
OD.19,303	ἴστω νῦν Ζεὺς πρῶτα, θεῶν ὕπατος καὶ ἄριστος,
OD.19,304	ἱστίη τ' Ὀδυσῆος ἀμύμονος, ἣν ἀφικάνω:
OD.19,305	ἦ μέν τοι τάδε πάντα τελείεται ὡς ἀγορεύω.
OD.19,306	τοῦδ' αὐτοῦ λυκάβαντος ἐλεύσεται ἐνθάδ' Οδυσσεύς,
OD.19,307	τοῦ μὲν φθίνοντος μηνός, τοῦ δ' ἱσταμένοιο."
OD.19,308	τὸν δ' αὖτε προσέειπε περίφρων Πηνελόπεια:
OD.19,309	"αἲ γὰρ τοῦτο, ξεῖνε, ἔπος τετελεσμένον εἴη:
OD.19,310	τῶ κε τάχα γνοίης φιλότητά τε πολλά τε δῶρα
OD.19,311	ἐξ ἐμεῦ, ὡς ἄν τίς σε συναντόμενος μακαρίζοι.
OD.19,312	ἀλλά μοι ὧδ' ἀνὰ θυμὸν ὀΐεται, ὡς ἔσεταί περ:
OD.19,313	οὔτ' Ὀδυσεὺς ἔτι οἶκον ἐλεύσεται, οὔτε σὺ πομπῆς
OD.19,314	τεύξῃ, ἐπεὶ οὐ τοῖοι σημάντορές εἰσ' ἐνὶ οἴκῳ,
OD.19,315	οἷος Ὀδυσσεὺς ἔσκε μετ' ἀνδράσιν, εἴ ποτ' ἔην γε,
OD.19,316	ξείνους αἰδοίους ἀποπεμπέμεν ἠδὲ δέχεσθαι.
OD.19,317	ἀλλά μιν, ἀμφίπολοι, ἀπονίψατε, κάτθετε δ' εὐνήν,
OD.19,318	δέμνια καὶ χλαίνας καὶ ῥήγεα σιγαλόεντα,
OD.19,319	ὥς κ' εὖ θαλπιόων χρυσόθρονον Ἠῶ ἵκηται.
OD.19,320	ἠῶθεν δὲ μάλ' ἦρι λοέσσαι τε χρῖσαί τε,
OD.19,321	ὥς κ' ἔνδον παρὰ Τηλεμάχῳ δείπνοιο μέδηται
OD.19,322	ἥμενος ἐν μεγάρῳ. τῷ δ' ἄλγιον, ὅς κεν ἐκείνων
OD.19,323	τοῦτον ἀνιάζῃ θυμοφθόρος: οὐδέ τι ἔργον
OD.19,324	ἐνθάδ' ἔτι πρήξει, μάλα περ κεχολωμένος αἰνῶς.
OD.19,325	πῶς γὰρ ἐμεῦ σύ, ξεῖνε, δαήσεαι, εἴ τι γυναικῶν
OD.19,326	ἀλλάων περίειμι νόον καὶ ἐπίφρονα μῆτιν,
OD.19,327	εἴ κεν ἀϋσταλέος, κακὰ εἱμένος ἐν μεγάροισι
OD.19,328	δαινύῃ; ἄνθρωποι δὲ μινυνθάδιοι τελέθουσιν.
OD.19,329	ὃς μὲν ἀπηνὴς αὐτὸς ἔῃ καὶ ἀπηνέα εἰδῇ,
OD.19,330	τῷ δὲ καταρῶνται πάντες βροτοὶ ἄλγε' ὀπίσσω
OD.19,331	ζωῷ, ἀτὰρ τεθνεῶτί γ' ἐφεψιόωνται ἅπαντες:
OD.19,332	ὃς δ' ἂν ἀμύμων αὐτὸς ἔῃ καὶ ἀμύμονα εἰδῇ,
OD.19,333	τοῦ μέν τε κλέος εὐρὺ διὰ ξεῖνοι φορέουσι
OD.19,334	πάντας ἐπ' ἀνθρώπους, πολλοί τέ μιν ἐσθλὸν ἔειπον."
OD.19,335	τὴν δ' ἀπαμειβόμενος προσέφη πολύμητις Ὀδυσσεύς:
OD.19,336	"ὦ γύναι αἰδοίη Λαερτιάδεω Ὀδυσῆος,
OD.19,337	ἦ τοι ἐμοὶ χλαῖναι καὶ ῥήγεα σιγαλόεντα
OD.19,338	ἤχθεθ', ὅτε πρῶτον Κρήτης ὄρεα νιφόεντα
OD.19,339	νοσφισάμην ἐπὶ νηὸς ἰὼν δολιχηρέτμοιο:
OD.19,340	κείω δ' ὡς τὸ πάρος περ ἀΰπνους νύκτας ἴαυον.
OD.19,341	πολλὰς γὰρ δὴ νύκτας ἀεικελίῳ ἐνὶ κοίτῃ
OD.19,342	ἄεσα καί τ' ἀνέμεινα ἐΰθρονον Ἠῶ δῖαν.
OD.19,343	οὐδέ τί μοι ποδάνιπτρα ποδῶν ἐπιήρανα θυμῷ
OD.19,344	γίνεται: οὐδὲ γυνὴ ποδὸς ἅψεται ἡμετέροιο
OD.19,345	τάων, αἵ τοι δῶμα κάτα δρήστειραι ἔασιν,
OD.19,346	εἰ μή τις γρηῦς ἐστι παλαιή, κεδνὰ ἰδυῖα,
OD.19,347	ἥ τις δὴ τέτληκε τόσα φρεσὶν ὅσσα τ' ἐγώ περ:
OD.19,348	τῇ δ' οὐκ ἂν φθονέοιμι ποδῶν ἅψασθαι ἐμεῖο."
OD.19,349	τὸν δ' αὖτε προσέειπε περίφρων Πηνελόπεια:
OD.19,350	"ξεῖνε φίλ': οὐ γάρ πώ τις ἀνὴρ πεπνυμένος ὧδε
OD.19,351	ξείνων τηλεδαπῶν φιλίων ἐμὸν ἵκετο δῶμα,
OD.19,352	ὡς σὺ μάλ' εὐφραδέως πεπνυμένα πάντ' ἀγορεύεις:
OD.19,353	ἔστι δέ μοι γρηῢς πυκινὰ φρεσὶ μήδε' ἔχουσα,
OD.19,354	ἣ κεῖνον δύστηνον ἐῢ τρέφεν ἠδ' ἀτίταλλε
OD.19,355	δεξαμένη χείρεσσ', ὅτε μιν πρῶτον τέκε μήτηρ:
OD.19,356	ἥ σε πόδας νίψει, ὀλιγηπελέουσά περ ἔμπης.
OD.19,357	ἀλλ' ἄγε νῦν ἀνστᾶσα, περίφρων Εὐρύκλεια,
OD.19,358	νίψον σοῖο ἄνακτος ὁμήλικα: καί που Ὀδυσσεὺς
OD.19,359	ἤδη τοιόσδ' ἐστὶ πόδας τοιόσδε τε χεῖρας:
OD.19,360	αἶψα γὰρ ἐν κακότητι βροτοὶ καταγηράσκουσιν."
OD.19,361	ὣς ἄρ' ἔφη, γρηῢς δὲ κατέσχετο χερσὶ πρόσωπα,
OD.19,362	δάκρυα δ' ἔκβαλε θερμά, ἔπος δ' ὀλοφυδνὸν ἔειπεν:
OD.19,363	"ὤ μοι ἐγὼ σέο, τέκνον, ἀμήχανος: ἦ σε περὶ Ζεὺς
OD.19,364	ἀνθρώπων ἤχθηρε θεουδέα θυμὸν ἔχοντα.
OD.19,365	οὐ γάρ πώ τις τόσσα βροτῶν Διὶ τερπικεραύνῳ
OD.19,366	πίονα μηρί' ἔκη' οὐδ' ἐξαίτους ἑκατόμβας,
OD.19,367	ὅσσα σὺ τῷ ἐδίδους ἀρώμενος, εἷος ἵκοιο
OD.19,368	γῆράς τε λιπαρὸν θρέψαιό τε φαίδιμον υἱόν:
OD.19,369	νῦν δέ τοι οἴῳ πάμπαν ἀφείλετο νόστιμον ἦμαρ.
OD.19,370	οὕτω που καὶ κείνῳ ἐφεψιόωντο γυναῖκες
OD.19,371	ξείνων τηλεδαπῶν, ὅτε τευ κλυτὰ δώμαθ' ἵκοιτο,
OD.19,372	ὡς σέθεν αἱ κύνες αἵδε καθεψιόωνται ἅπασαι,
OD.19,373	τάων νῦν λώβην τε καὶ αἴσχεα πόλλ' ἀλεείνων
OD.19,374	οὐκ ἐάᾳς νίζειν: ἐμὲ δ' οὐκ ἀέκουσαν ἄνωγε
OD.19,375	κούρη Ἰκαρίοιο, περίφρων Πηνελόπεια.
OD.19,376	τῶ σε πόδας νίψω ἅμα τ' αὐτῆς Πηνελοπείης
OD.19,377	καὶ σέθεν εἵνεκ', ἐπεί μοι ὀρώρεται ἔνδοθι θυμὸς
OD.19,378	κήδεσιν. ἀλλ' ἄγε νῦν ξυνίει ἔπος, ὅττι κεν εἴπω:
OD.19,379	πολλοὶ δὴ ξεῖνοι ταλαπείριοι ἐνθάδ' ἵκοντο,
OD.19,380	ἀλλ' οὔ πώ τινά φημι ἐοικότα ὧδε ἰδέσθαι
OD.19,381	ὡς σὺ δέμας φωνήν τε πόδας τ' Ὀδυσῆϊ ἔοικας."
OD.19,382	τὴν δ' ἀπαμειβόμενος προσέφη πολύμητις Ὀδυσσεύς:
OD.19,383	"ὦ γρηῦ, οὕτω φασὶν ὅσοι ἴδον ὀφθαλμοῖσιν
OD.19,384	ἡμέας ἀμφοτέρους, μάλα εἰκέλω ἀλλήλοιϊν
OD.19,385	ἔμμεναι, ὡς σύ περ αὐτὴ ἐπιφρονέουσ' ἀγορεύεις."
OD.19,386	ὣς ἄρ' ἔφη, γρηῢς δὲ λέβηθ' ἕλε παμφανόωντα,
OD.19,387	τῷ πόδας ἐξαπένιζεν, ὕδωρ δ' ἐνεχεύατο πολλόν,
OD.19,388	ψυχρόν, ἔπειτα δὲ θερμὸν ἐπήφυσεν. αὐτὰρ Ὀδυσσεὺς
OD.19,389	ἷζεν ἀπ' ἐσχαρόφιν, ποτὶ δὲ σκότον ἐτράπετ' αἶψα:
OD.19,390	αὐτίκα γὰρ κατὰ θυμὸν ὀΐσατο, μή ἑ λαβοῦσα
OD.19,391	οὐλὴν ἀμφράσσαιτο καὶ ἀμφαδὰ ἔργα γένοιτο.
OD.19,392	νίζε δ' ἄρ' ἄσσον ἰοῦσα ἄναχθ' ἑόν: αὐτίκα δ' ἔγνω
OD.19,393	οὐλήν, τήν ποτέ μιν σῦς ἤλασε λευκῷ ὀδόντι
OD.19,394	Παρνησόνδ' ἐλθόντα μετ' Αὐτόλυκόν τε καὶ υἷας,
OD.19,395	μητρὸς ἑῆς πατέρ' ἐσθλόν, ὃς ἀνθρώπους ἐκέκαστο
OD.19,396	κλεπτοσύνῃ θ' ὅρκῳ τε: θεὸς δέ οἱ αὐτὸς ἔδωκεν
OD.19,397	Ἑρμείας: τῷ γὰρ κεχαρισμένα μηρία καῖεν
OD.19,398	ἀρνῶν ἠδ' ἐρίφων: ὁ δέ οἱ πρόφρων ἅμ' ὀπήδει.
OD.19,399	Αὐτόλυκος δ' ἐλθὼν Ἰθάκης ἐς πίονα δῆμον
OD.19,400	παῖδα νέον γεγαῶτα κιχήσατο θυγατέρος ἧς:
OD.19,401	τόν ῥά οἱ Εὐρύκλεια φίλοισ' ἐπὶ γούνασι θῆκε
OD.19,402	παυομένῳ δόρποιο, ἔπος τ' ἔφατ' ἔκ τ' ὀνόμαζεν:
OD.19,403	"αὐτόλυκ', αὐτὸς νῦν ὄνομ' εὕρεο, ὅττι κε θεῖο
OD.19,404	παιδὸς παιδὶ φίλῳ: πολυάρητος δέ τοί ἐστι."
OD.19,405	τὴν δ' αὖτ' Αὐτόλυκος ἀπαμείβετο φώνησέν τε:
OD.19,406	"γαμβρὸς ἐμὸς θύγατέρ τε, τίθεσθ' ὄνομ', ὅττι κεν εἴπω:
OD.19,407	πολλοῖσιν γὰρ ἐγώ γε ὀδυσσάμενος τόδ' ἱκάνω,
OD.19,408	ἀνδράσιν ἠδὲ γυναιξὶν ἀνὰ χθόνα βωτιάνειραν:
OD.19,409	τῷ δ' Ὀδυσεὺς ὄνομ' ἔστω ἐπώνυμον. αὐτὰρ ἐγώ γε,
OD.19,410	ὁππότ' ἂν ἡβήσας μητρώϊον ἐς μέγα δῶμα
OD.19,411	ἔλθῃ Παρνησόνδ', ὅθι πού μοι κτήματ' ἔασι,
OD.19,412	τῶν οἱ ἐγὼ δώσω καί μιν χαίροντ' ἀποπέμψω."
OD.19,413	τῶν ἕνεκ' ἦλθ' Ὀδυσεύς, ἵνα οἱ πόροι ἀγλαὰ δῶρα.
OD.19,414	τὸν μὲν ἄρ' Αὐτόλυκός τε καὶ υἱέες Αὐτολύκοιο
OD.19,415	χερσίν τ' ἠσπάζοντο ἔπεσσί τε μειλιχίοισι:
OD.19,416	μήτηρ δ' Ἀμφιθέη μητρὸς περιφῦσ' Ὀδυσῆϊ
OD.19,417	κύσσ' ἄρα μιν κεφαλήν τε καὶ ἄμφω φάεα καλά.
OD.19,418	Αὐτόλυκος δ' υἱοῖσιν ἐκέκλετο κυδαλίμοισι
OD.19,419	δεῖπνον ἐφοπλίσσαι: τοὶ δ' ὀτρύνοντος ἄκουσαν.
OD.19,420	αὐτίκα δ' εἰσάγαγον βοῦν ἄρσενα πενταέτηρον:
OD.19,421	τὸν δέρον ἀμφί θ' ἕπον καί μιν διέχευαν ἅπαντα
OD.19,422	μίστυλλόν τ' ἄρ' ἐπισταμένως πεῖράν τ' ὀβελοῖσιν
OD.19,423	ὤπτησάν τε περιφραδέως δάσσαντό τε μοίρας.
OD.19,424	ὣς τότε μὲν πρόπαν ἦμαρ ἐς ἠέλιον καταδύντα
OD.19,425	δαίνυντ', οὐδέ τι θυμὸς ἐδεύετο δαιτὸς ἐΐσης:
OD.19,426	ἦμος δ' ἠέλιος κατέδυ καὶ ἐπὶ κνέφας ἦλθε,
OD.19,427	δὴ τότε κοιμήσαντο καὶ ὕπνου δῶρον ἕλοντο.
OD.19,428	ἦμος δ' ἠριγένεια φάνη ῥοδοδάκτυλος Ἠώς,
OD.19,429	βάν ῥ' ἴμεν ἐς θήρην, ἠμὲν κύνες ἠδὲ καὶ αὐτοὶ
OD.19,430	υἱέες Αὐτολύκου: μετὰ τοῖσι δὲ δῖος Ὀδυσσεὺς
OD.19,431	ἤϊεν: αἰπὺ δ' ὄρος προσέβαν καταειμένον ὕλῃ
OD.19,432	Παρνησοῦ, τάχα δ' ἵκανον πτύχας ἠνεμοέσσας.
OD.19,433	Ἠέλιος μὲν ἔπειτα νέον προσέβαλλεν ἀρούρας
OD.19,434	ἐξ ἀκαλαρρείταο βαθυρρόου Ὠκεανοῖο,
OD.19,435	οἱ δ' ἐς βῆσσαν ἵκανον ἐπακτῆρες: πρὸ δ' ἄρ' αὐτῶν
OD.19,436	ἴχνι' ἐρευνῶντες κύνες ἤϊσαν, αὐτὰρ ὄπισθεν
OD.19,437	υἱέες Αὐτολύκου: μετὰ τοῖσι δὲ δῖος Ὀδυσσεὺς
OD.19,438	ἤϊεν ἄγχι κυνῶν, κραδάων δολιχόσκιον ἔγχος.
OD.19,439	ἔνθα δ' ἄρ' ἐν λόχμῃ πυκινῇ κατέκειτο μέγας σῦς:
OD.19,440	τὴν μὲν ἄρ' οὔτ' ἀνέμων διάη μένος ὑγρὸν ἀέντων,
OD.19,441	οὔτε μιν ἠέλιος φαέθων ἀκτῖσιν ἔβαλλεν,
OD.19,442	οὔτ' ὄμβρος περάασκε διαμπερές: ὣς ἄρα πυκνὴ
OD.19,443	ἦεν, ἀτὰρ φύλλων ἐνέην χύσις ἤλιθα πολλή.
OD.19,444	τὸν δ' ἀνδρῶν τε κυνῶν τε περὶ κτύπος ἦλθε ποδοῖϊν,
OD.19,445	ὡς ἐπάγοντες ἐπῇσαν: ὁ δ' ἀντίος ἐκ ξυλόχοιο,
OD.19,446	φρίξας εὖ λοφιήν, πῦρ δ' ὀφθαλμοῖσι δεδορκώς,
OD.19,447	στῆ ῥ' αὐτῶν σχεδόθεν. ὁ δ' ἄρα πρώτιστος Ὀδυσσεὺς
OD.19,448	ἔσσυτ' ἀνασχόμενος δολιχὸν δόρυ χειρὶ παχείῃ,
OD.19,449	οὐτάμεναι μεμαώς: ὁ δέ μιν φθάμενος ἔλασεν σῦς
OD.19,450	γουνὸς ὕπερ, πολλὸν δὲ διήφυσε σαρκὸς ὀδόντι
OD.19,451	λικριφὶς ἀΐξας, οὐδ' ὀστέον ἵκετο φωτός.
OD.19,452	τὸν δ' Ὀδυσεὺς οὔτησε τυχὼν κατὰ δεξιὸν ὦμον,
OD.19,453	ἀντικρὺ δὲ διῆλθε φαεινοῦ δουρὸς ἀκωκή:
OD.19,454	κὰδ δ' ἔπεσ' ἐν κονίῃσι μακών, ἀπὸ δ' ἔπτατο θυμός.
OD.19,455	τὸν μὲν ἄρ' Αὐτολύκου παῖδες φίλοι ἀμφεπένοντο,
OD.19,456	ὠτειλὴν δ' Ὀδυσῆος ἀμύμονος ἀντιθέοιο
OD.19,457	δῆσαν ἐπισταμένως, ἐπαοιδῇ δ' αἷμα κελαινὸν
OD.19,458	ἔσχεθον, αἶψα δ' ἵκοντο φίλου πρὸς δώματα πατρός.
OD.19,459	τὸν μὲν ἄρ' Αὐτόλυκός τε καὶ υἱέες Αὐτολύκοιο
OD.19,460	εὖ ἰησάμενοι ἠδ' ἀγλαὰ δῶρα πορόντες
OD.19,461	καρπαλίμως χαίροντα φίλως χαίροντες ἔπεμπον
OD.19,462	εἰς Ἰθάκην. τῷ μέν ῥα πατὴρ καὶ πότνια μήτηρ
OD.19,463	χαῖρον νοστήσαντι καὶ ἐξερέεινον ἕκαστα,
OD.19,464	οὐλὴν ὅττι πάθοι: ὁ δ' ἄρα σφίσιν εὖ κατέλεξεν,
OD.19,465	ὥς μιν θηρεύοντ' ἔλασεν σῦς λευκῷ ὀδόντι
OD.19,466	Παρνησόνδ' ἐλθόντα σὺν υἱάσιν Αὐτολύκοιο.
OD.19,467	τὴν γρηῢς χείρεσσι καταπρηνέσσι λαβοῦσα
OD.19,468	γνῶ ῥ' ἐπιμασσαμένη, πόδα δὲ προέηκε φέρεσθαι:
OD.19,469	ἐν δὲ λέβητι πέσε κνήμη, κανάχησε δὲ χαλκός,
OD.19,470	ἂψ δ' ἑτέρωσ' ἐκλίθη: τὸ δ' ἐπὶ χθονὸς ἐξέχυθ' ὕδωρ.
OD.19,471	τὴν δ' ἅμα χάρμα καὶ ἄλγος ἕλε φρένα, τὼ δέ οἱ ὄσσε
OD.19,472	δακρυόφιν πλῆσθεν, θαλερὴ δέ οἱ ἔσχετο φωνή.
OD.19,473	ἁψαμένη δὲ γενείου Ὀδυσσῆα προσέειπεν:
OD.19,474	"ἦ μάλ' Ὀδυσσεύς ἐσσι, φίλον τέκος: οὐδέ σ' ἐγώ γε
OD.19,475	πρὶν ἔγνων, πρὶν πάντα ἄνακτ' ἐμὸν ἀμφαφάασθαι."
OD.19,476	ἦ, καὶ Πηνελόπειαν ἐσέδρακεν ὀφθαλμοῖσι,
OD.19,477	πεφραδέειν ἐθέλουσα φίλον πόσιν ἔνδον ἐόντα.
OD.19,478	ἡ δ' οὔτ' ἀθρῆσαι δύνατ' ἀντίη οὔτε νοῆσαι:
OD.19,479	τῇ γὰρ Ἀθηναίη νόον ἔτραπεν. αὐτὰρ Ὀδυσσεὺς
OD.19,480	χείρ' ἐπιμασσάμενος φάρυγος λάβε δεξιτερῆφι,
OD.19,481	τῇ δ' ἑτέρῃ ἕθεν ἄσσον ἐρύσσατο φώνησέν τε:
OD.19,482	"μαῖα, τίη μ' ἐθέλεις ὀλέσαι; σὺ δέ μ' ἔτρεφες αὐτὴ
OD.19,483	τῷ σῷ ἐπὶ μαζῷ: νῦν δ' ἄλγεα πολλὰ μογήσας
OD.19,484	ἤλυθον εἰκοστῷ ἔτεϊ ἐς πατρίδα γαῖαν.
OD.19,485	ἀλλ' ἐπεὶ ἐφράσθης καί τοι θεὸς ἔμβαλε θυμῷ,
OD.19,486	σίγα, μή τίς τ' ἄλλος ἐνὶ μεγάροισι πύθηται.
OD.19,487	ὧδε γὰρ ἐξερέω, καὶ μὴν τετελεσμένον ἔσται:
OD.19,488	εἴ χ' ὑπ' ἐμοί γε θεὸς δαμάσῃ μνηστῆρας ἀγαυούς,
OD.19,489	οὐδὲ τροφοῦ οὔσης σεῦ ἀφέξομαι, ὁππότ' ἂν ἄλλας
OD.19,490	δμῳὰς ἐν μεγάροισιν ἐμοῖς κτείνωμι γυναῖκας."
OD.19,491	τὸν δ' αὖτε προσέειπε περίφρων Εὐρύκλεια:
OD.19,492	"τέκνον ἐμόν, ποῖόν σε ἔπος φύγεν ἕρκος ὀδόντων.
OD.19,493	οἶσθα μέν, οἷον ἐμὸν μένος ἔμπεδον οὐδ' ἐπιεικτόν:
OD.19,494	ἕξω δ' ὡς ὅτε τις στερεὴ λίθος ἠὲ σίδηρος.
OD.19,495	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:
OD.19,496	εἴ χ' ὑπὸ σοί γε θεὸς δαμάσῃ μνηστῆρας ἀγαυούς,
OD.19,497	δὴ τότε τοι καταλέξω ἐνὶ μεγάροισι γυναῖκας,
OD.19,498	αἵ τέ σ' ἀτιμάζουσι καὶ αἳ νηλείτιδές εἰσι."
OD.19,499	τὴν δ' ἀπαμειβόμενος προσέφη πολύμητις Ὀδυσσεύς:
OD.19,500	"μαῖα, τίη δὲ σὺ τὰς μυθήσεαι; οὐδέ τί σε χρή:
OD.19,501	εὖ νυ καὶ αὐτὸς ἐγὼ φράσομαι καὶ εἴσομ' ἑκάστην.
OD.19,502	ἀλλ' ἔχε σιγῇ μῦθον, ἐπίτρεψον δὲ θεοῖσιν."
OD.19,503	ὣς ἄρ' ἔφη, γρηῢς δὲ διὲκ μεγάροιο βεβήκει
OD.19,504	οἰσομένη ποδάνιπτρα: τὰ γὰρ πρότερ' ἔκχυτο πάντα.
OD.19,505	αὐτὰρ ἐπεὶ νίψεν τε καὶ ἤλειψεν λίπ' ἐλαίῳ,
OD.19,506	αὖτις ἄρ' ἀσσοτέρω πυρὸς ἕλκετο δίφρον Ὀδυσσεὺς
OD.19,507	θερσόμενος, οὐλὴν δὲ κατὰ ῥακέεσσι κάλυψε.
OD.19,508	τοῖσι δὲ μύθων ἦρχε περίφρων Πηνελόπεια:
OD.19,509	"ξεῖνε, τὸ μέν σ' ἔτι τυτθὸν ἐγὼν εἰρήσομαι αὐτή:
OD.19,510	καὶ γὰρ δὴ κοίτοιο τάχ' ἔσσεται ἡδέος ὥρη,
OD.19,511	ὅν τινά γ' ὕπνος ἕλῃ γλυκερὸς καὶ κηδόμενόν περ.
OD.19,512	αὐτὰρ ἐμοὶ καὶ πένθος ἀμέτρητον πόρε δαίμων:
OD.19,513	ἤματα μὲν γὰρ τέρπομ' ὀδυρομένη γοόωσα,
OD.19,514	ἔς τ' ἐμὰ ἔργ' ὁρόωσα καὶ ἀμφιπόλων ἐνὶ οἴκῳ:
OD.19,515	αὐτὰρ ἐπὴν νὺξ ἔλθῃ, ἕλῃσί τε κοῖτος ἅπαντας,
OD.19,516	κεῖμαι ἐνὶ λέκτρῳ, πυκιναὶ δέ μοι ἀμφ' ἁδινὸν κῆρ
OD.19,517	ὀξεῖαι μελεδῶναι ὀδυρομένην ἐρέθουσιν.
OD.19,518	ὡς δ' ὅτε Πανδαρέου κούρη, χλωρηῒς ἀηδών,
OD.19,519	καλὸν ἀείδῃσιν ἔαρος νέον ἱσταμένοιο,
OD.19,520	δενδρέων ἐν πετάλοισι καθεζομένη πυκινοῖσιν,
OD.19,521	ἥ τε θαμὰ τρωπῶσα χέει πολυδευκέα φωνήν,
OD.19,522	παῖδ' ὀλοφυρομένη Ἴτυλον φίλον, ὅν ποτε χαλκῷ
OD.19,523	κτεῖνε δι' ἀφραδίας, κοῦρον Ζήθοιο ἄνακτος:
OD.19,524	ὣς καὶ ἐμοὶ δίχα θυμὸς ὀρώρεται ἔνθα καὶ ἔνθα,
OD.19,525	ἠὲ μένω παρὰ παιδὶ καὶ ἔμπεδα πάντα φυλάσσω,
OD.19,526	κτῆσιν ἐμήν, δμῳάς τε καὶ ὑψερεφὲς μέγα δῶμα,
OD.19,527	εὐνήν τ' αἰδομένη πόσιος δήμοιό τε φῆμιν,
OD.19,528	ἦ ἤδη ἅμ' ἕπωμαι, Ἀχαιῶν ὅς τις ἄριστος
OD.19,529	μνᾶται ἐνὶ μεγάροισι, πορὼν ἀπερείσια ἕδνα.
OD.19,530	παῖς δ' ἐμὸς εἷος ἔην ἔτι νήπιος ἠδὲ χαλίφρων,
OD.19,531	γήμασθ' οὔ μ' εἴα πόσιος κατὰ δῶμα λιποῦσαν:
OD.19,532	νῦν δ' ὅτε δὴ μέγας ἐστὶ καὶ ἥβης μέτρον ἱκάνει,
OD.19,533	καὶ δή μ' ἀρᾶται πάλιν ἐλθέμεν ἐκ μεγάροιο,
OD.19,534	κτήσιος ἀσχαλόων, τήν οἱ κατέδουσιν Ἀχαιοί.
OD.19,535	ἀλλ' ἄγε μοι τὸν ὄνειρον ὑπόκριναι καὶ ἄκουσον.
OD.19,536	χῆνές μοι κατὰ οἶκον ἐείκοσι πυρὸν ἔδουσιν
OD.19,537	ἐξ ὕδατος, καί τέ σφιν ἰαίνομαι εἰσορόωσα:
OD.19,538	ἐλθὼν δ' ἐξ ὄρεος μέγας αἰετὸς ἀγκυλοχήλης
OD.19,539	πᾶσι κατ' αὐχένας ἦξε καὶ ἔκτανεν: οἱ δ' ἐκέχυντο
OD.19,540	ἁθρόοι ἐν μεγάροισ', ὁ δ' ἐς αἰθέρα δῖαν ἀέρθη.
OD.19,541	αὐτὰρ ἐγὼ κλαῖον καὶ ἐκώκυον ἔν περ ὀνείρῳ,
OD.19,542	ἀμφὶ δέ μ' ἠγερέθοντο ἐϋπλοκαμῖδες Ἀχαιαί,
OD.19,543	οἴκτρ' ὀλοφυρομένην, ὅ μοι αἰετὸς ἔκτανε χῆνας.
OD.19,544	ἂψ δ' ἐλθὼν κατ' ἄρ' ἕζετ' ἐπὶ προὔχοντι μελάθρῳ,
OD.19,545	φωνῇ δὲ βροτέῃ κατερήτυε φώνησέν τε:
OD.19,546	θάρσει, Ἰκαρίου κούρη τηλεκλειτοῖο:
OD.19,547	οὐκ ὄναρ, ἀλλ' ὕπαρ ἐσθλόν, ὅ τοι τετελεσμένον ἔσται.
OD.19,548	χῆνες μὲν μνηστῆρες, ἐγὼ δέ τοι αἰετὸς ὄρνις
OD.19,549	ἦα πάρος, νῦν αὖτε τεὸς πόσις εἰλήλουθα,
OD.19,550	ὃς πᾶσι μνηστῆρσιν ἀεικέα πότμον ἐφήσω.
OD.19,551	ὣς ἔφατ', αὐτὰρ ἐμὲ μελιηδὴς ὕπνος ἀνῆκε:
OD.19,552	παπτήνασα δὲ χῆνας ἐνὶ μεγάροισ' ἐνόησα
OD.19,553	πυρὸν ἐρεπτομένους παρὰ πύελον, ἧχι πάρος περ."
OD.19,554	τὴν δ' ἀπαμειβόμενος προσέφη πολύμητις Ὀδυσσεύς:
OD.19,555	"ὦ γύναι, οὔ πως ἔστιν ὑποκρίνασθαι ὄνειρον
OD.19,556	ἄλλῃ ἀποκλίναντ', ἐπεὶ ἦ ῥά τοι αὐτὸς Ὀδυσσεὺς
OD.19,557	πέφραδ', ὅπως τελέει: μνηστῆρσι δὲ φαίνετ' ὄλεθρος
OD.19,558	πᾶσι μάλ', οὐδέ κέ τις θάνατον καὶ κῆρας ἀλύξει."
OD.19,559	τὸν δ' αὖτε προσέειπε περίφρων Πηνελόπεια:
OD.19,560	"ξεῖν', ἦ τοι μὲν ὄνειροι ἀμήχανοι ἀκριτόμυθοι
OD.19,561	γίνοντ', οὐδέ τι πάντα τελείεται ἀνθρώποισι.
OD.19,562	δοιαὶ γάρ τε πύλαι ἀμενηνῶν εἰσὶν ὀνείρων:
OD.19,563	αἱ μὲν γὰρ κεράεσσι τετεύχαται, αἱ δ' ἐλέφαντι.
OD.19,564	τῶν οἳ μέν κ' ἔλθωσι διὰ πριστοῦ ἐλέφαντος,
OD.19,565	οἵ ῥ' ἐλεφαίρονται, ἔπε' ἀκράαντα φέροντες:
OD.19,566	οἳ δὲ διὰ ξεστῶν κεράων ἔλθωσι θύραζε,
OD.19,567	οἵ ῥ' ἔτυμα κραίνουσι, βροτῶν ὅτε κέν τις ἴδηται.
OD.19,568	ἀλλ' ἐμοὶ οὐκ ἐντεῦθεν ὀΐομαι αἰνὸν ὄνειρον
OD.19,569	ἐλθέμεν: ἦ κ' ἀσπαστὸν ἐμοὶ καὶ παιδὶ γένοιτο.
OD.19,570	ἄλλο δέ τοι ἐρέω, σὺ δ' ἐνὶ φρεσὶ βάλλεο σῇσιν:
OD.19,571	ἥδε δὴ ἠὼς εἶσι δυσώνυμος, ἥ μ' Ὀδυσῆος
OD.19,572	οἴκου ἀποσχήσει: νῦν γὰρ καταθήσω ἄεθλον,
OD.19,573	τοὺς πελέκεας, τοὺς κεῖνος ἐνὶ μεγάροισιν ἑοῖσιν
OD.19,574	ἵστασχ' ἑξείης, δρυόχους ὥς, δώδεκα πάντας:
OD.19,575	στὰς δ' ὅ γε πολλὸν ἄνευθε διαρρίπτασκεν ὀϊστόν.
OD.19,576	νῦν δὲ μνηστήρεσσιν ἄεθλον τοῦτον ἐφήσω:
OD.19,577	ὃς δέ κε ῥηΐτατ' ἐντανύσῃ βιὸν ἐν παλάμῃσι
OD.19,578	καὶ διοϊστεύσῃ πελέκεων δυοκαίδεκα πάντων,
OD.19,579	τῷ κεν ἅμ' ἑσποίμην, νοσφισσαμένη τόδε δῶμα
OD.19,580	κουρίδιον, μάλα καλόν, ἐνίπλειον βιότοιο,
OD.19,581	τοῦ ποτε μεμνήσεσθαι ὀΐομαι ἔν περ ὀνείρῳ."
OD.19,582	τὴν δ' ἀπαμειβόμενος προσέφη πολύμητις Ὀδυσσεύς:
OD.19,583	"ὦ γύναι αἰδοίη Λαερτιάδεω Ὀδυσῆος,
OD.19,584	μηκέτι νῦν ἀνάβαλλε δόμοισ' ἔνι τοῦτον ἄεθλον:
OD.19,585	πρὶν γάρ τοι πολύμητις ἐλεύσεται ἐνθάδ' Ὀδυσσεύς,
OD.19,586	πρὶν τούτους τόδε τόξον ἐΰξοον ἀμφαφόωντας
OD.19,587	νευρήν τ' ἐντανύσαι διοϊστεῦσαί τε σιδήρου."
OD.19,588	τὸν δ' αὖτε προσέειπε περίφρων Πηνελόπεια:
OD.19,589	"εἴ κ' ἐθέλοις μοι, ξεῖνε, παρήμενος ἐν μεγάροισι
OD.19,590	τέρπειν, οὔ κέ μοι ὕπνος ἐπὶ βλεφάροισι χυθείη.
OD.19,591	ἀλλ' οὐ γάρ πως ἔστιν ἀΰπνους ἔμμεναι αἰὲν
OD.19,592	ἀνθρώπους: ἐπὶ γάρ τοι ἑκάστῳ μοῖραν ἔθηκαν
OD.19,593	ἀθάνατοι θνητοῖσιν ἐπὶ ζείδωρον ἄρουραν.
OD.19,594	ἀλλ' ἦ τοι μὲν ἐγὼν ὑπερώϊον εἰσαναβᾶσα
OD.19,595	λέξομαι εἰς εὐνήν, ἥ μοι στονόεσσα τέτυκται,
OD.19,596	αἰεὶ δάκρυσ' ἐμοῖσι πεφυρμένη, ἐξ οὗ Ὀδυσσεὺς
OD.19,597	ᾤχετ' ἐποψόμενος Κακοΐλιον οὐκ ὀνομαστήν.
OD.19,598	ἔνθα κε λεξαίμην: σὺ δὲ λέξεο τῷδ' ἐνὶ οἴκῳ,
OD.19,599	ἢ χαμάδις στορέσας, ἤ τοι κατὰ δέμνια θέντων."
OD.19,600	ὣς εἰποῦσ' ἀνέβαιν' ὑπερώϊα σιγαλόεντα,
OD.19,601	οὐκ οἴη, ἅμα τῇ γε καὶ ἀμφίπολοι κίον ἄλλαι.
OD.19,602	ἐς δ' ὑπερῷ' ἀναβᾶσα σὺν ἀμφιπόλοισι γυναιξὶ
OD.19,603	κλαῖεν ἔπειτ' Ὀδυσῆα φίλον πόσιν, ὄφρα οἱ ὕπνον
OD.19,604	ἡδὺν ἐπὶ βλεφάροισι βάλε γλαυκῶπις Ἀθήνη.
OD.20,1	Αὐτὰρ ὁ ἐν προδόμῳ εὐνάζετο δῖος Ὀδυσσεύς:
OD.20,2	κὰμ μὲν ἀδέψητον βοέην στόρεσ', αὐτὰρ ὕπερθεν
OD.20,3	κώεα πόλλ' ὀΐων, τοὺς ἱρεύεσκον Ἀχαιοί:
OD.20,4	Εὐρυνόμη δ' ἄρ' ἐπὶ χλαῖναν βάλε κοιμηθέντι.
OD.20,5	ἔνθ' Ὀδυσεὺς μνηστῆρσι κακὰ φρονέων ἐνὶ θυμῷ
OD.20,6	κεῖτ' ἐγρηγορόων: ταὶ δ' ἐκ μεγάροιο γυναῖκες
OD.20,7	ἤϊσαν, αἳ μνηστῆρσιν ἐμισγέσκοντο πάρος περ,
OD.20,8	ἀλλήλῃσι γέλω τε καὶ εὐφροσύνην παρέχουσαι.
OD.20,9	τοῦ δ' ὠρίνετο θυμὸς ἐνὶ στήθεσσι φίλοισι:
OD.20,10	πολλὰ δὲ μερμήριζε κατὰ φρένα καὶ κατὰ θυμόν,
OD.20,11	ἠὲ μεταΐξας θάνατον τεύξειεν ἑκάστῃ,
OD.20,12	ἦ ἔτ' ἐῷ μνηστῆρσιν ὑπερφιάλοισι μιγῆναι
OD.20,13	ὕστατα καὶ πύματα: κραδίη δέ οἱ ἔνδον ὑλάκτει.
OD.20,14	ὡς δὲ κύων ἀμαλῇσι περὶ σκυλάκεσσι βεβῶσα
OD.20,15	ἄνδρ' ἀγνοιήσασ' ὑλάει μέμονέν τε μάχεσθαι,
OD.20,16	ὥς ῥα τοῦ ἔνδον ὑλάκτει ἀγαιομένου κακὰ ἔργα.
OD.20,17	στῆθος δὲ πλήξας κραδίην ἠνίπαπε μύθῳ:
OD.20,18	"τέτλαθι δή, κραδίη: καὶ κύντερον ἄλλο ποτ' ἔτλης,
OD.20,19	ἤματι τῷ, ὅτε μοι μένος ἄσχετος ἤσθιε Κύκλωψ
OD.20,20	ἰφθίμους ἑτάρους: σὺ δ' ἐτόλμας, ὄφρα σε μῆτις
OD.20,21	ἐξάγαγ' ἐξ ἄντροιο ὀϊόμενον θανέεσθαι."
OD.20,22	ὣς ἔφατ', ἐν στήθεσσι καθαπτόμενος φίλον ἦτορ:
OD.20,23	τῷ δὲ μάλ' ἐν πείσῃ κραδίη μένε τετληυῖα
OD.20,24	νωλεμέως: ἀτὰρ αὐτὸς ἑλίσσετο ἔνθα καὶ ἔνθα.
OD.20,25	ὡς δ' ὅτε γαστέρ' ἀνὴρ πολέος πυρὸς αἰθομένοιο,
OD.20,26	ἐμπλείην κνίσης τε καὶ αἵματος, ἔνθα καὶ ἔνθα
OD.20,27	αἰόλλῃ, μάλα δ' ὦκα λιλαίεται ὀπτηθῆναι,
OD.20,28	ὣς ἄρ' ὅ γ' ἔνθα καὶ ἔνθα ἑλίσσετο μερμηρίζων,
OD.20,29	ὅππως δὴ μνηστῆρσιν ἀναιδέσι χεῖρας ἐφήσει,
OD.20,30	μοῦνος ἐὼν πολέσι. σχεδόθεν δέ οἱ ἦλθεν Ἀθήνη
OD.20,31	οὐρανόθεν καταβᾶσα, δέμας δ' ἤϊκτο γυναικί:
OD.20,32	στῆ δ' ἄρ' ὑπὲρ κεφαλῆς καί μιν πρὸς μῦθον ἔειπε:
OD.20,33	"τίπτ' αὖτ' ἐγρήσσεις, πάντων περὶ κάμμορε φωτῶν;
OD.20,34	οἶκος μέν τοι ὅδ' ἐστί, γυνὴ δέ τοι ἥδ' ἐνὶ οἴκῳ
OD.20,35	καὶ πάϊς, οἷόν πού τις ἐέλδεται ἔμμεναι υἷα."
OD.20,36	τὴν δ' ἀπαμειβόμενος προσέφη πολύμητις Ὀδυσσεύς:
OD.20,37	"ναὶ δὴ ταῦτά γε πάντα, θεά, κατὰ μοῖραν ἔειπες:
OD.20,38	ἀλλά τί μοι τόδε θυμὸς ἐνὶ φρεσὶ μερμηρίζει,
OD.20,39	ὅππως δὴ μνηστῆρσιν ἀναιδέσι χεῖρας ἐφήσω,
OD.20,40	μοῦνος ἐών: οἱ δ' αἰὲν ἀολλέες ἔνδον ἔασι.
OD.20,41	πρὸς δ' ἔτι καὶ τόδε μεῖζον ἐνὶ φρεσὶ μερμηρίζω:
OD.20,42	εἴ περ γὰρ κτείναιμι Διός τε σέθεν τε ἕκητι,
OD.20,43	πῇ κεν ὑπεκπροφύγοιμι; τά σε φράζεσθαι ἄνωγα."
OD.20,44	τὸν δ' αὖτε προσέειπε θεὰ γλαυκῶπις Ἀθήνη:
OD.20,45	"σχέτλιε, καὶ μέν τίς τε χερείονι πείθεθ' ἑταίρῳ,
OD.20,46	ὅς περ θνητός τ' ἐστὶ καὶ οὐ τόσα μήδεα οἶδεν:
OD.20,47	αὐτὰρ ἐγὼ θεός εἰμι, διαμπερὲς ἥ σε φυλάσσω
OD.20,48	ἐν πάντεσσι πόνοισ'. ἐρέω δέ τοι ἐξαναφανδόν:
OD.20,49	εἴ περ πεντήκοντα λόχοι μερόπων ἀνθρώπων
OD.20,50	νῶϊ περισταῖεν, κτεῖναι μεμαῶτες Ἄρηϊ,
OD.20,51	καί κεν τῶν ἐλάσαιο βόας καὶ ἴφια μῆλα.
OD.20,52	ἀλλ' ἑλέτω σε καὶ ὕπνος: ἀνίη καὶ τὸ φυλάσσειν
OD.20,53	πάννυχον ἐγρήσσοντα, κακῶν δ' ὑποδύσεαι ἤδη."
OD.20,54	ὣς φάτο, καί ῥά οἱ ὕπνον ἐπὶ βλεφάροισιν ἔχευεν,
OD.20,55	αὐτὴ δ' ἂψ ἐς Ὄλυμπον ἀπέστιχε δῖα θεάων.
OD.20,56	εὖτε τὸν ὕπνος ἔμαρπτε, λύων μελεδήματα θυμοῦ,
OD.20,57	λυσιμελής, ἄλοχος δ' ἄρ' ἐπέγρετο κεδνὰ ἰδυῖα,
OD.20,58	κλαῖεν δ' ἐν λέκτροισι καθεζομένη μαλακοῖσιν.
OD.20,59	αὐτὰρ ἐπεὶ κλαίουσα κορέσσατο ὃν κατὰ θυμόν,
OD.20,60	Ἀρτέμιδι πρώτιστον ἐπεύξατο δῖα γυναικῶν:
OD.20,61	"ἄρτεμι, πότνα θεά, θύγατερ Διός, αἴθε μοι ἤδη
OD.20,62	ἰὸν ἐνὶ στήθεσσι βαλοῦσ' ἐκ θυμὸν ἕλοιο
OD.20,63	αὐτίκα νῦν, ἢ ἔπειτά μ' ἀναρπάξασα θύελλα
OD.20,64	οἴχοιτο προφέρουσα κατ' ἠερόεντα κέλευθα,
OD.20,65	ἐν προχοῇς δὲ βάλοι ἀψορρόου Ὠκεανοῖο.
OD.20,66	ὡς δ' ὅτε Πανδαρέου κούρας ἀνέλοντο θύελλαι:
OD.20,67	τῇσι τοκῆας μὲν φθεῖσαν θεοί, αἱ δ' ἐλίποντο
OD.20,68	ὀρφαναὶ ἐν μεγάροισι, κόμισσε δὲ δῖ' Ἀφροδίτη
OD.20,69	τυρῷ καὶ μέλιτι γλυκερῷ καὶ ἡδέϊ οἴνῳ:
OD.20,70	Ἥρη δ' αὐτῇσιν περὶ πασέων δῶκε γυναικῶν
OD.20,71	εἶδος καὶ πινυτήν, μῆκος δ' ἔπορ' Ἄρτεμις ἁγνή,
OD.20,72	ἔργα δ' Ἀθηναίη δέδαε κλυτὰ ἐργάζεσθαι.
OD.20,73	εὖτ' Ἀφροδίτη δῖα προσέστιχε μακρὸν Ὄλυμπον,
OD.20,74	κούρῃσ' αἰτήσουσα τέλος θαλεροῖο γάμοιο,
OD.20,75	ἐς Δία τερπικέραυνον, --ὁ γάρ τ' ἐῢ οἶδεν ἅπαντα,
OD.20,76	μοῖράν τ' ἀμμορίην τε καταθνητῶν ἀνθρώπων, --
OD.20,77	τόφρα δὲ τὰς κούρας Ἅρπυιαι ἀνηρέψαντο
OD.20,78	καί ῥ' ἔδοσαν στυγερῇσιν Ἐρινύσιν ἀμφιπολεύειν:
OD.20,79	ὣς ἔμ' ἀϊστώσειαν Ὀλύμπια δώματ' ἔχοντες,
OD.20,80	ἠέ μ' ἐϋπλόκαμος βάλοι Ἄρτεμις, ὄφρ' Ὀδυσῆα
OD.20,81	ὀσσομένη καὶ γαῖαν ὕπο στυγερὴν ἀφικοίμην,
OD.20,82	μηδέ τι χείρονος ἀνδρὸς ἐϋφραίνοιμι νόημα.
OD.20,83	ἀλλὰ τὸ μὲν καὶ ἀνεκτὸν ἔχει κακόν, ὁππότε κέν τις
OD.20,84	ἤματα μὲν κλαίῃ, πυκινῶς ἀκαχήμενος ἦτορ,
OD.20,85	νύκτας δ' ὕπνος ἔχῃσιν, --ὁ γάρ τ' ἐπέλησεν ἁπάντων,
OD.20,86	ἐσθλῶν ἠδὲ κακῶν, ἐπεὶ ἂρ βλέφαρ' ἀμφικαλύψῃ: --
OD.20,87	αὐτὰρ ἐμοὶ καὶ ὀνείρατ' ἐπέσσευεν κακὰ δαίμων.
OD.20,88	τῇδε γὰρ αὖ μοι νυκτὶ παρέδραθεν εἴκελος αὐτῷ,
OD.20,89	τοῖος ἐὼν, οἷος ᾖεν ἅμα στρατῷ: αὐτὰρ ἐμὸν κῆρ
OD.20,90	χαῖρ', ἐπεὶ οὐκ ἐφάμην ὄναρ ἔμμεναι, ἀλλ' ὕπαρ ἤδη."
OD.20,91	ὣς ἔφατ', αὐτίκα δὲ χρυσόθρονος ἤλυθεν Ἠώς.
OD.20,92	τῆς δ' ἄρα κλαιούσης ὄπα σύνθετο δῖος Ὀδυσσεύς:
OD.20,93	μερμήριξε δ' ἔπειτα, δόκησε δέ οἱ κατὰ θυμὸν
OD.20,94	ἤδη γινώσκουσα παρεστάμεναι κεφαλῆφι.
OD.20,95	χλαῖναν μὲν συνελὼν καὶ κώεα, τοῖσιν ἐνεῦδεν,
OD.20,96	ἐς μέγαρον κατέθηκεν ἐπὶ θρόνου, ἐκ δὲ βοείην
OD.20,97	θῆκε θύραζε φέρων, Διὶ δ' εὔξατο χεῖρας ἀνασχών:
OD.20,98	"ζεῦ πάτερ, εἴ μ' ἐθέλοντες ἐπὶ τραφερήν τε καὶ ὑγρὴν
OD.20,99	ἤγετ' ἐμὴν ἐς γαῖαν, ἐπεί μ' ἐκακώσατε λίην,
OD.20,100	φήμην τίς μοι φάσθω ἐγειρομένων ἀνθρώπων
OD.20,101	ἔνδοθεν, ἔκτοσθεν δὲ Διὸς τέρας ἄλλο φανήτω."
OD.20,102	ὣς ἔφατ' εὐχόμενος: τοῦ δ' ἔκλυε μητίετα Ζεύς,
OD.20,103	αὐτίκα δ' ἐβρόντησεν ἀπ' αἰγλήεντος Ὀλύμπου,
OD.20,104	ὑψόθεν ἐκ νεφέων: γήθησε δὲ δῖος Ὀδυσσεύς.
OD.20,105	φήμην δ' ἐξ οἴκοιο γυνὴ προέηκεν ἀλετρὶς
OD.20,106	πλησίον, ἔνθ' ἄρα οἱ μύλαι εἵατο ποιμένι λαῶν.
OD.20,107	τῇσιν δώδεκα πᾶσαι ἐπερρώοντο γυναῖκες
OD.20,108	ἄλφιτα τεύχουσαι καὶ ἀλείατα, μυελὸν ἀνδρῶν:
OD.20,109	αἱ μὲν ἄρ' ἄλλαι εὗδον, ἐπεὶ κατὰ πυρὸν ἄλεσσαν,
OD.20,110	ἡ δὲ μί' οὔ πω παύετ', ἀφαυροτάτη δὲ τέτυκτο:
OD.20,111	ἥ ῥα μύλην στήσασα ἔπος φάτο, σῆμα ἄνακτι:
OD.20,112	"ζεῦ πάτερ, ὅς τε θεοῖσι καὶ ἀνθρώποισιν ἀνάσσεις,
OD.20,113	ἦ μεγάλ' ἐβρόντησας ἀπ' οὐρανοῦ ἀστερόεντος,
OD.20,114	οὐδέ ποθι νέφος ἐστί: τέρας νύ τεῳ τόδε φαίνεις.
OD.20,115	κρῆνον νῦν καὶ ἐμοὶ δειλῇ ἔπος, ὅττι κεν εἴπω:
OD.20,116	μνηστῆρες πύματόν τε καὶ ὕστατον ἤματι τῷδε
OD.20,117	ἐν μεγάροισ' Ὀδυσῆος ἑλοίατο δαῖτ' ἐρατεινήν,
OD.20,118	οἳ δή μοι καμάτῳ θυμαλγέϊ γούνατ' ἔλυσαν
OD.20,119	ἄλφιτα τευχούσῃ: νῦν ὕστατα δειπνήσειαν."
OD.20,120	ὣς ἄρ' ἔφη, χαῖρεν δὲ κλεηδόνι δῖος Ὀδυσσεὺς
OD.20,121	Ζηνός τε βροντῇ: φάτο γὰρ τείσασθαι ἀλείτας.
OD.20,122	αἱ δ' ἄλλαι δμῳαὶ κατὰ δώματα κάλ' Ὀδυσῆος
OD.20,123	ἐγρόμεναι ἀνέκαιον ἐπ' ἐσχάρῃ ἀκάματον πῦρ.
OD.20,124	Τηλέμαχος δ' εὐνῆθεν ἀνίστατο, ἰσόθεος φώς,
OD.20,125	εἵματα ἑσσάμενος, περὶ δὲ ξίφος ὀξὺ θέτ' ὤμῳ,
OD.20,126	ποσσὶ δ' ὑπὸ λιπαροῖσιν ἐδήσατο καλὰ πέδιλα,
OD.20,127	εἵλετο δ' ἄλκιμον ἔγχος ἀκαχμένον ὀξέϊ χαλκῷ.
OD.20,128	στῆ δ' ἄρ' ἐπ' οὐδὸν ἰών, πρὸς δ' Εὐρύκλειαν ἔειπε:
OD.20,129	"μαῖα φίλη, πῶς ξεῖνον ἐτιμήσασθ' ἐνὶ οἴκῳ
OD.20,130	εὐνῇ καὶ σίτῳ, ἦ αὔτως κεῖται ἀκηδής;
OD.20,131	τοιαύτη γὰρ ἐμὴ μήτηρ, πινυτή περ ἐοῦσα:
OD.20,132	ἐμπλήγδην ἕτερόν γε τίει μερόπων ἀνθρώπων
OD.20,133	χείρονα, τὸν δέ τ' ἀρείον' ἀτιμήσασ' ἀποπέμπει."
OD.20,134	τὸν δ' αὖτε προσέειπε περίφρων Εὐρύκλεια:
OD.20,135	"οὐκ ἄν μιν νῦν, τέκνον, ἀναίτιον αἰτιόῳο.
OD.20,136	οἶνον μὲν γὰρ πῖνε καθήμενος, ὄφρ' ἔθελ' αὐτός,
OD.20,137	σίτου δ' οὐκέτ' ἔφη πεινήμεναι: εἴρετο γάρ μιν.
OD.20,138	ἀλλ' ὅτε δὴ κοίτοιο καὶ ὕπνου μιμνῄσκοντο,
OD.20,139	ἡ μὲν δέμνι' ἄνωγεν ὑποστορέσαι δμῳῇσιν,
OD.20,140	αὐτὰρ ὅ γ', ὥς τις πάμπαν ὀϊζυρὸς καὶ ἄποτμος,
OD.20,141	οὐκ ἔθελ' ἐν λέκτροισι καὶ ἐν ῥήγεσσι καθεύδειν,
OD.20,142	ἀλλ' ἐν ἀδεψήτῳ βοέῃ καὶ κώεσιν οἰῶν
OD.20,143	ἔδραθ' ἐνὶ προδόμῳ: χλαῖναν δ' ἐπιέσσαμεν ἡμεῖς."
OD.20,144	ὣς φάτο, Τηλέμαχος δὲ διὲκ μεγάροιο βεβήκει
OD.20,145	ἔγχος ἔχων: ἅμα τῷ γε κύνες πόδας ἀργοὶ ἕποντο.
OD.20,146	βῆ δ' ἴμεν εἰς ἀγορὴν μετ' ἐϋκνήμιδας Ἀχαιούς.
OD.20,147	ἡ δ' αὖτε δμῳῇσιν ἐκέκλετο δῖα γυναικῶν,
OD.20,148	Εὐρύκλει', Ὦπος θυγάτηρ Πεισηνορίδαο:
OD.20,149	"ἄγρειθ', αἱ μὲν δῶμα κορήσατε ποιπνύσασαι
OD.20,150	ῥάσσατέ τ' ἔν τε θρόνοισ' εὐποιήτοισι τάπητας
OD.20,151	βάλλετε πορφυρέους: αἱ δὲ σπόγγοισι τραπέζας
OD.20,152	πάσας ἀμφιμάσασθε, καθήρατε δὲ κρητῆρας
OD.20,153	καὶ δέπα ἀμφικύπελλα τετυγμένα: ταὶ δὲ μεθ' ὕδωρ
OD.20,154	ἔρχεσθε κρήνηνδε καὶ οἴσετε θᾶσσον ἰοῦσαι.
OD.20,155	οὐ γὰρ δὴν μνηστῆρες ἀπέσσονται μεγάροιο,
OD.20,156	ἀλλὰ μάλ' ἦρι νέονται, ἐπεὶ καὶ πᾶσιν ἑορτή."
OD.20,157	ὣς ἔφαθ', αἱ δ' ἄρα τῆς μάλα μὲν κλύον ἠδ' ἐπίθοντο.
OD.20,158	αἱ μὲν ἐείκοσι βῆσαν ἐπὶ κρήνην μελάνυδρον,
OD.20,159	αἱ δ' αὐτοῦ κατὰ δώματ' ἐπισταμένως πονέοντο.
OD.20,160	ἐς δ' ἦλθον δρηστῆρες ἀγήνορες: οἱ μὲν ἔπειτα
OD.20,161	εὖ καὶ ἐπισταμένως κέασαν ξύλα, ταὶ δὲ γυναῖκες
OD.20,162	ἦλθον ἀπὸ κρήνης. ἐπὶ δέ σφισιν ἦλθε συβώτης
OD.20,163	τρεῖς σιάλους κατάγων, οἳ ἔσαν μετὰ πᾶσιν ἄριστοι.
OD.20,164	καὶ τοὺς μέν ῥ' εἴασε καθ' ἕρκεα καλὰ νέμεσθαι,
OD.20,165	αὐτὸς δ' αὖτ' Ὀδυσῆα προσηύδα μειλιχίοισι:
OD.20,166	"ξεῖν', ἦ ἄρ τί σε μᾶλλον Ἀχαιοὶ εἰσορόωσιν,
OD.20,167	ἦέ σ' ἀτιμάζουσι κατὰ μέγαρ' ὡς τὸ πάρος περ;"
OD.20,168	τὸν δ' ἀπαμειβόμενος προσέφη πολύμητις Ὀδυσσεύς:
OD.20,169	"αἲ γὰρ δή, Εὔμαιε, θεοὶ τεισαίατο λώβην,
OD.20,170	ἣν οἵδ' ὑβρίζοντες ἀτάσθαλα μηχανόωνται
OD.20,171	οἴκῳ ἐν ἀλλοτρίῳ, οὐδ' αἰδοῦς μοῖραν ἔχουσιν."
OD.20,172	ὣς οἱ μὲν τοιαῦτα πρὸς ἀλλήλους ἀγόρευον:
OD.20,173	ἀγχίμολον δέ σφ' ἦλθε Μελάνθιος, αἰπόλος αἰγῶν,
OD.20,174	αἶγας ἄγων, αἳ πᾶσι μετέπρεπον αἰπολίοισι,
OD.20,175	δεῖπνον μνηστήρεσσι: δύω δ' ἅμ' ἕποντο νομῆες.
OD.20,176	καὶ τὰς μὲν κατέδησαν ὑπ' αἰθούσῃ ἐριδούπῳ,
OD.20,177	αὐτὸς δ' αὖτ' Ὀδυσῆα προσηύδα κερτομίοισι:
OD.20,178	"ξεῖν', ἔτι καὶ νῦν ἐνθάδ' ἀνιήσεις κατὰ δῶμα
OD.20,179	ἀνέρας αἰτίζων, ἀτὰρ οὐκ ἔξεισθα θύραζε;
OD.20,180	πάντως οὐκέτι νῶϊ διακρινέεσθαι ὀΐω
OD.20,181	πρὶν χειρῶν γεύσασθαι, ἐπεὶ σύ περ οὐ κατὰ κόσμον
OD.20,182	αἰτίζεις: εἰσὶν δὲ καὶ ἄλλοθι δαῖτες Ἀχαιῶν."
OD.20,183	ὣς φάτο, τὸν δ' οὔ τι προσέφη πολύμητις Ὀδυσσεύς,
OD.20,184	ἀλλ' ἀκέων κίνησε κάρη, κακὰ βυσσοδομεύων.
OD.20,185	τοῖσι δ' ἐπὶ τρίτος ἦλθε Φιλοίτιος, ὄρχαμος ἀνδρῶν,
OD.20,186	βοῦν στεῖραν μνηστῆρσιν ἄγων καὶ πίονας αἶγας.
OD.20,187	πορθμῆες δ' ἄρα τούς γε διήγαγον, οἵ τε καὶ ἄλλους
OD.20,188	ἀνθρώπους πέμπουσιν, ὅτίς σφεας εἰσαφίκηται.
OD.20,189	καὶ τὰ μὲν εὖ κατέδησεν ὑπ' αἰθούσῃ ἐριδούπῳ,
OD.20,190	αὐτὸς δ' αὖτ' ἐρέεινε συβώτην ἄγχι παραστάς:
OD.20,191	"τίς δὴ ὅδε ξεῖνος νέον εἰλήλουθε, συβῶτα,
OD.20,192	ἡμέτερον πρὸς δῶμα; τέων δ' ἒξ εὔχεται εἶναι
OD.20,193	ἀνδρῶν; ποῦ δέ νύ οἱ γενεὴ καὶ πατρὶς ἄρουρα;
OD.20,194	δύσμορος: ἦ τε ἔοικε δέμας βασιλῆϊ ἄνακτι:
OD.20,195	ἀλλὰ θεοὶ δυόωσι πολυπλάγκτους ἀνθρώπους,
OD.20,196	ὁππότε καὶ βασιλεῦσιν ἐπικλώσωνται ὀϊζύν."
OD.20,197	ἦ, καὶ δεξιτερῇ δειδίσκετο χειρὶ παραστὰς
OD.20,198	καί μιν φωνήσας ἔπεα πτερόεντα προσηύδα:
OD.20,199	"χαῖρε, πάτερ ὦ ξεῖνε: γένοιτό τοι ἔς περ ὀπίσσω
OD.20,200	ὄλβος: ἀτὰρ μὲν νῦν γε κακοῖσ' ἔχεαι πολέεσσι.
OD.20,201	Ζεῦ πάτερ, οὔ τις σεῖο θεῶν ὀλοώτερος ἄλλος:
OD.20,202	οὐκ ἐλεαίρεις ἄνδρας, ἐπὴν δὴ γείνεαι αὐτός,
OD.20,203	μισγέμεναι κακότητι καὶ ἄλγεσι λευγαλέοισιν.
OD.20,204	ἴδιον, ὡς ἐνόησα, δεδάκρυνται δέ μοι ὄσσε
OD.20,205	μνησαμένῳ Ὀδυσῆος, ἐπεὶ καὶ κεῖνον ὀΐω
OD.20,206	τοιάδε λαίφε' ἔχοντα κατ' ἀνθρώπους ἀλάλησθαι,
OD.20,207	εἴ που ἔτι ζώει καὶ ὁρᾷ φάος ἠελίοιο.
OD.20,208	εἰ δ' ἤδη τέθνηκε καὶ εἰν Ἀΐδαο δόμοισιν,
OD.20,209	ὤ μοι ἔπειτ' Ὀδυσῆος ἀμύμονος, ὅς μ' ἐπὶ βουσὶν
OD.20,210	εἷσ' ἔτι τυτθὸν ἐόντα Κεφαλλήνων ἐνὶ δήμῳ.
OD.20,211	νῦν δ' αἱ μὲν γίνονται ἀθέσφατοι, οὐδέ κεν ἄλλως
OD.20,212	ἀνδρί γ' ὑποσταχύοιτο βοῶν γένος εὐρυμετώπων:
OD.20,213	τὰς δ' ἄλλοι με κέλονται ἀγινέμεναι σφίσιν αὐτοῖς
OD.20,214	ἔδμεναι: οὐδέ τι παιδὸς ἐνὶ μεγάροισ' ἀλέγουσιν,
OD.20,215	οὐδ' ὄπιδα τρομέουσι θεῶν: μεμάασι γὰρ ἤδη
OD.20,216	κτήματα δάσσασθαι δὴν οἰχομένοιο ἄνακτος.
OD.20,217	αὐτὰρ ἐμοὶ τόδε θυμὸς ἐνὶ στήθεσσι φίλοισι
OD.20,218	πόλλ' ἐπιδινεῖται: μάλα μὲν κακὸν υἷος ἐόντος
OD.20,219	ἄλλων δῆμον ἱκέσθαι ἰόντ' αὐτῇσι βόεσσιν
OD.20,220	ἄνδρας ἐς ἀλλοδαπούς: τὸ δὲ ῥίγιον αὖθι μένοντα
OD.20,221	βουσὶν ἐπ' ἀλλοτρίῃσι καθήμενον ἄλγεα πάσχειν.
OD.20,222	καί κεν δὴ πάλαι ἄλλον ὑπερμενέων βασιλήων
OD.20,223	ἐξικόμην φεύγων, ἐπεὶ οὐκέτ' ἀνεκτὰ πέλονται:
OD.20,224	ἀλλ' ἔτι τὸν δύστηνον ὀΐομαι, εἴ ποθεν ἐλθὼν
OD.20,225	ἀνδρῶν μνηστήρων σκέδασιν κατὰ δώματα θείη."
OD.20,226	τὸν δ' ἀπαμειβόμενος προσέφη πολύμητις Ὀδυσσεύς:
OD.20,227	"βουκόλ', ἐπεὶ οὔτε κακῷ οὔτ' ἄφρονι φωτὶ ἔοικας,
OD.20,228	γινώσκω δὲ καὶ αὐτός, ὅ τοι πινυτὴ φρένας ἵκει,
OD.20,229	τοὔνεκά τοι ἐρέω καὶ ἐπὶ μέγαν ὅρκον ὀμοῦμαι:
OD.20,230	ἴστω νῦν Ζεὺς πρῶτα, θεῶν ὕπατος καὶ ἄριστος,
OD.20,231	ἱστίη τ' Ὀδυσῆος ἀμύμονος, ἣν ἀφικάνω:
OD.20,232	ἦ σέθεν ἐνθάδ' ἐόντος ἐλεύσεται οἴκαδ' Ὀδυσσεύς:
OD.20,233	σοῖσιν δ' ὀφθαλμοῖσιν ἐπόψεαι, αἴ κ' ἐθέλῃσθα,
OD.20,234	κτεινομένους μνηστῆρας, οἳ ἐνθάδε κοιρανέουσι."
OD.20,235	τὸν δ' αὖτε προσέειπε βοῶν ἐπιβουκόλος ἀνήρ:
OD.20,236	"αἲ γὰρ τοῦτο, ξεῖνε, ἔπος τελέσειε Κρονίων:
OD.20,237	γνοίης χ', οἵη ἐμὴ δύναμις καὶ χεῖρες ἕπονται."
OD.20,238	ὣς δ' αὔτως Εὔμαιος ἐπεύξατο πᾶσι θεοῖσι
OD.20,239	νοστῆσαι Ὀδυσῆα πολύφρονα ὅνδε δόμονδε.
OD.20,240	ὣς οἱ μὲν τοιαῦτα πρὸς ἀλλήλους ἀγόρευον:
OD.20,241	μνηστῆρες δ' ἄρα Τηλεμάχῳ θάνατόν τε μόρον τε
OD.20,242	ἤρτυον: αὐτὰρ ὁ τοῖσιν ἀριστερὸς ἤλυθεν ὄρνις,
OD.20,243	αἰετὸς ὑψιπέτης, ἔχε δὲ τρήρωνα πέλειαν.
OD.20,244	τοῖσιν δ' Ἀμφίνομος ἀγορήσατο καὶ μετέειπεν:
OD.20,245	"ὦ φίλοι, οὐχ ἥμιν συνθεύσεται ἥδε γε βουλή,
OD.20,246	Τηλεμάχοιο φόνος: ἀλλὰ μνησώμεθα δαιτός."
OD.20,247	ὣς ἔφατ' Ἀμφίνομος, τοῖσιν δ' ἐπιήνδανε μῦθος.
OD.20,248	ἐλθόντες δ' ἐς δώματ' Ὀδυσσῆος θείοιο
OD.20,249	χλαίνας μὲν κατέθεντο κατὰ κλισμούς τε θρόνους τε,
OD.20,250	οἱ δ' ἱέρευον ὄϊς μεγάλους καὶ πίονας αἶγας,
OD.20,251	ἵρευον δὲ σύας σιάλους καὶ βοῦν ἀγελαίην:
OD.20,252	σπλάγχνα δ' ἄρ' ὀπτήσαντες ἐνώμων, ἐν δέ τε οἶνον
OD.20,253	κρητῆρσιν κερόωντο: κύπελλα δὲ νεῖμε συβώτης.
OD.20,254	σῖτον δέ σφ' ἐπένειμε Φιλοίτιος, ὄρχαμος ἀνδρῶν,
OD.20,255	καλοῖσ' ἐν κανέοισιν, ἐοινοχόει δὲ Μελανθεύς.
OD.20,256	οἱ δ' ἐπ' ὀνείαθ' ἑτοῖμα προκείμενα χεῖρας ἴαλλον.
OD.20,257	τηλέμαχος δ' Ὀδυσῆα καθίδρυε, κέρδεα νωμῶν,
OD.20,258	ἐντὸς ἐϋσταθέος μεγάρου, παρὰ λάϊνον οὐδόν,
OD.20,259	δίφρον ἀεικέλιον καταθεὶς ὀλίγην τε τράπεζαν:
OD.20,260	πὰρ δ' ἐτίθει σπλάγχνων μοίρας, ἐν δ' οἶνον ἔχευεν
OD.20,261	ἐν δέπαϊ χρυσέῳ, καί μιν πρὸς μῦθον ἔειπεν:
OD.20,262	"ἐνταυθοῖ νῦν ἧσο μετ' ἀνδράσιν οἰνοποτάζων:
OD.20,263	κερτομίας δέ τοι αὐτὸς ἐγὼ καὶ χεῖρας ἀφέξω
OD.20,264	πάντων μνηστήρων, ἐπεὶ οὔ τοι δήμιός ἐστιν
OD.20,265	οἶκος ὅδ', ἀλλ' Ὀδυσῆος, ἐμοὶ δ' ἐκτήσατο κεῖνος.
OD.20,266	ὑμεῖς δέ, μνηστῆρες, ἐπίσχετε θυμὸν ἐνιπῆς
OD.20,267	καὶ χειρῶν, ἵνα μή τις ἔρις καὶ νεῖκος ὄρηται."
OD.20,268	ὣς ἔφαθ', οἱ δ' ἄρα πάντες ὀδὰξ ἐν χείλεσι φύντες
OD.20,269	Τηλέμαχον θαύμαζον, ὃ θαρσαλέως ἀγόρευε.
OD.20,270	τοῖσιν δ' Ἀντίνοος μετέφη, Εὐπείθεος υἱός:
OD.20,271	"καὶ χαλεπόν περ ἐόντα δεχώμεθα μῦθον, Ἀχαιοί,
OD.20,272	Τηλεμάχου: μάλα δ' ἧμιν ἀπειλήσας ἀγορεύει.
OD.20,273	οὐ γὰρ Ζεὺς εἴασε Κρονίων: τῶ κέ μιν ἤδη
OD.20,274	παύσαμεν ἐν μεγάροισι, λιγύν περ ἐόντ' ἀγορητήν."
OD.20,275	ὣς ἔφατ' Ἀντίνοος: ὁ δ' ἄρ' οὐκ ἐμπάζετο μύθων.
OD.20,276	κήρυκες δ' ἀνὰ ἄστυ θεῶν ἱερὴν ἑκατόμβην
OD.20,277	ἦγον: τοὶ δ' ἀγέροντο κάρη κομόωντες Ἀχαιοὶ
OD.20,278	ἄλσος ὕπο σκιερὸν ἑκατηβόλου Ἀπόλλωνος.
OD.20,279	οἱ δ' ἐπεὶ ὤπτησαν κρέ' ὑπέρτερα καὶ ἑρύσαντο,
OD.20,280	μοίρας δασσάμενοι δαίνυντ' ἐρικυδέα δαῖτα.
OD.20,281	πὰρ δ' ἄρ' Ὀδυσσῆϊ μοῖραν θέσαν, οἳ πονέοντο,
OD.20,282	ἴσην, ὡς αὐτοί περ ἐλάγχανον: ὣς γὰρ ἀνώγει
OD.20,283	Τηλέμαχος, φίλος υἱὸς Ὀδυσσῆος θείοιο.
OD.20,284	μνηστῆρας δ' οὐ πάμπαν ἀγήνορας εἴα Ἀθήνη
OD.20,285	λώβης ἴσχεσθαι θυμαλγέος, ὄφρ' ἔτι μᾶλλον
OD.20,286	δύη ἄχος κραδίην Λαερτιάδεω Ὀδυσῆος.
OD.20,287	ἦν δέ τις ἐν μνηστῆρσιν ἀνὴρ ἀθεμίστια εἰδώς,
OD.20,288	Κτήσιππος δ' ὄνομ' ἔσκε, Σάμῃ δ' ἐνὶ οἰκία ναῖεν:
OD.20,289	ὃς δή τοι κτεάτεσσι πεποιθὼς πατρὸς ἑοῖο
OD.20,290	μνάσκετ' Ὀδυσσῆος δὴν οἰχομένοιο δάμαρτα.
OD.20,291	ὅς ῥα τότε μνηστῆρσιν ὑπερφιάλοισι μετηύδα:
OD.20,292	"κέκλυτέ μευ, μνηστῆρες ἀγήνορες, ὄφρα τι εἴπω:
OD.20,293	μοῖραν μὲν δὴ ξεῖνος ἔχει πάλαι, ὡς ἐπέοικεν,
OD.20,294	ἴσην: οὐ γὰρ καλὸν ἀτέμβειν οὐδὲ δίκαιον
OD.20,295	ξείνους Τηλεμάχου, ὅς κεν τάδε δώμαθ' ἵκηται.
OD.20,296	ἀλλ' ἄγε οἱ καὶ ἐγὼ δῶ ξείνιον, ὄφρα καὶ αὐτὸς
OD.20,297	ἠὲ λοετροχόῳ δώῃ γέρας ἠέ τῳ ἄλλῳ
OD.20,298	δμώων, οἳ κατὰ δώματ' Ὀδυσσῆος θείοιο."
OD.20,299	ὣς εἰπὼν ἔρριψε βοὸς πόδα χειρὶ παχείῃ,
OD.20,300	κείμενον ἐκ κανέοιο λαβών: ὁ δ' ἀλεύατ' Ὀδυσσεὺς
OD.20,301	ἦκα παρακλίνας κεφαλήν, μείδησε δὲ θυμῷ
OD.20,302	σαρδάνιον μάλα τοῖον: ὁ δ' εὔδμητον βάλε τοῖχον.
OD.20,303	Κτήσιππον δ' ἄρα Τηλέμαχος ἠνίπαπε μύθῳ:
OD.20,304	"κτήσιππ', ἦ μάλα τοι τόδε κέρδιον ἔπλετο θυμῷ:
OD.20,305	οὐκ ἔβαλες τὸν ξεῖνον: ἀλεύατο γὰρ βέλος αὐτός.
OD.20,306	ἦ γάρ κέν σε μέσον βάλον ἔγχεϊ ὀξυόεντι,
OD.20,307	καί κέ τοι ἀντὶ γάμοιο πατὴρ τάφον ἀμφεπονεῖτο
OD.20,308	ἐνθάδε. τῶ μή τίς μοι ἀεικείας ἐνὶ οἴκῳ
OD.20,309	φαινέτω: ἤδη γὰρ νοέω καὶ οἶδα ἕκαστα,
OD.20,310	ἐσθλά τε καὶ τὰ χέρεια: πάρος δ' ἔτι νήπιος ἦα.
OD.20,311	ἀλλ' ἔμπης τάδε μὲν καὶ τέτλαμεν εἰσορόωντες,
OD.20,312	μήλων σφαζομένων οἴνοιό τε πινομένοιο
OD.20,313	καὶ σίτου: χαλεπὸν γὰρ ἐρυκακέειν ἕνα πολλούς.
OD.20,314	ἀλλ' ἄγε μηκέτι μοι κακὰ ῥέζετε δυσμενέοντες:
OD.20,315	εἰ δ' ἤδη μ' αὐτὸν κτεῖναι μενεαίνετε χαλκῷ,
OD.20,316	καί κε τὸ βουλοίμην, καί κεν πολὺ κέρδιον εἴη
OD.20,317	τεθνάμεν ἢ τάδε γ' αἰὲν ἀεικέα ἔργ' ὁράασθαι,
OD.20,318	ξείνους τε στυφελιζομένους δμῳάς τε γυναῖκας
OD.20,319	ῥυστάζοντας ἀεικελίως κατὰ δώματα καλά."
OD.20,320	ὣς ἔφαθ', οἱ δ' ἄρα πάντες ἀκὴν ἐγένοντο σιωπῇ.
OD.20,321	ὀψὲ δὲ δὴ μετέειπε Δαμαστορίδης Ἀγέλαος:
OD.20,322	"ὦ φίλοι, οὐκ ἂν δή τις ἐπὶ ῥηθέντι δικαίῳ
OD.20,323	ἀντιβίοισ' ἐπέεσσι καθαπτόμενος χαλεπαίνοι:
OD.20,324	μήτε τι τὸν ξεῖνον στυφελίζετε μήτε τιν' ἄλλον
OD.20,325	δμώων, οἳ κατὰ δώματ' Ὀδυσσῆος θείοιο.
OD.20,326	Τηλεμάχῳ δέ κε μῦθον ἐγὼ καὶ μητέρι φαίην
OD.20,327	ἤπιον, εἴ σφωϊν κραδίῃ ἅδοι ἀμφοτέροιϊν.
OD.20,328	ὄφρα μὲν ὕμιν θυμὸς ἐνὶ στήθεσσιν ἐώλπει
OD.20,329	νοστῆσαι Ὀδυσῆα πολύφρονα ὅνδε δόμονδε,
OD.20,330	τόφρ' οὔ τις νέμεσις μενέμεν τ' ἦν ἰσχέμεναί τε
OD.20,331	μνηστῆρας κατὰ δώματ', ἐπεὶ τόδε κέρδιον ἦεν,
OD.20,332	εἰ νόστησ' Ὀδυσεὺς καὶ ὑπότροπος ἵκετο δῶμα:
OD.20,333	νῦν δ' ἤδη τόδε δῆλον, ὅ τ' οὐκέτι νόστιμός ἐστιν.
OD.20,334	ἀλλ' ἄγε σῇ τάδε μητρὶ παρεζόμενος κατάλεξον,
OD.20,335	γήμασθ' ὅς τις ἄριστος ἀνὴρ καὶ πλεῖστα πόρῃσιν,
OD.20,336	ὄφρα σὺ μὲν χαίρων πατρώϊα πάντα νέμηαι,
OD.20,337	ἔσθων καὶ πίνων, ἡ δ' ἄλλου δῶμα κομίζῃ."
OD.20,338	τὸν δ' αὖ Τηλέμαχος πεπνυμένος ἀντίον ηὔδα:
OD.20,339	"οὐ μὰ Ζῆν', Ἀγέλαε, καὶ ἄλγεα πατρὸς ἐμοῖο,
OD.20,340	ὅς που τῆλ' Ἰθάκης ἢ ἔφθιται ἢ ἀλάληται,
OD.20,341	οὔ τι διατρίβω μητρὸς γάμον, ἀλλὰ κελεύω
OD.20,342	γήμασθ' ᾧ κ' ἐθέλῃ, ποτὶ δ' ἄσπετα δῶρα δίδωμι:
OD.20,343	αἰδέομαι δ' ἀέκουσαν ἀπὸ μεγάροιο δίεσθαι
OD.20,344	μύθῳ ἀναγκαίῳ: μὴ τοῦτο θεὸς τελέσειεν."
OD.20,345	ὣς φάτο Τηλέμαχος: μνηστῆρσι δὲ Παλλὰς Ἀθήνη
OD.20,346	ἄσβεστον γέλω ὦρσε, παρέπλαγξεν δὲ νόημα.
OD.20,347	οἱ δ' ἤδη γναθμοῖσι γελώων ἀλλοτρίοισιν,
OD.20,348	αἱμοφόρυκτα δὲ δὴ κρέα ἤσθιον: ὄσσε δ' ἄρα σφέων
OD.20,349	δακρυόφιν πίμπλαντο, γόον δ' ὠΐετο θυμός.
OD.20,350	τοῖσι δὲ καὶ μετέειπε Θεοκλύμενος θεοειδής:
OD.20,351	"ἆ δειλοί, τί κακὸν τόδε πάσχετε; νυκτὶ μὲν ὑμέων
OD.20,352	εἰλύαται κεφαλαί τε πρόσωπά τε νέρθε τε γοῦνα,
OD.20,353	οἰμωγὴ δὲ δέδηε, δεδάκρυνται δὲ παρειαί,
OD.20,354	αἵματι δ' ἐρράδαται τοῖχοι καλαί τε μεσόδμαι:
OD.20,355	εἰδώλων δὲ πλέον πρόθυρον, πλείη δὲ καὶ αὐλή,
OD.20,356	ἱεμένων Ἔρεβόσδε ὑπὸ ζόφον: ἠέλιος δὲ
OD.20,357	οὐρανοῦ ἐξαπόλωλε, κακὴ δ' ἐπιδέδρομεν ἀχλύς."
OD.20,358	ὣς ἔφαθ', οἱ δ' ἄρα πάντες ἐπ' αὐτῷ ἡδὺ γέλασσαν.
OD.20,359	τοῖσιν δ' Εὐρύμαχος, Πολύβου πάϊς, ἦρχ' ἀγορεύειν:
OD.20,360	"ἀφραίνει ξεῖνος νέον ἄλλοθεν εἰληλουθώς.
OD.20,361	ἀλλά μιν αἶψα, νέοι, δόμου ἐκπέμψασθε θύραζε
OD.20,362	εἰς ἀγορὴν ἔρχεσθαι, ἐπεὶ τάδε νυκτὶ ἐΐσκει."
OD.20,363	τὸν δ' αὖτε προσέειπε Θεοκλύμενος θεοειδής:
OD.20,364	"Εὐρύμαχ', οὔ τί σ' ἄνωγα ἐμοὶ πομπῆας ὀπάζειν.
OD.20,365	εἰσί μοι ὀφθαλμοί τε καὶ οὔατα καὶ πόδες ἄμφω
OD.20,366	καὶ νόος ἐν στήθεσσι τετυγμένος, οὐδὲν ἀεικής:
OD.20,367	τοῖσ' ἔξειμι θύραζε, ἐπεὶ νοέω κακὸν ὔμμιν
OD.20,368	ἐρχόμενον, τό κεν οὔ τις ὑπεκφύγοι οὐδ' ἀλέαιτο
OD.20,369	μνηστήρων, οἳ δῶμα κατ' ἀντιθέου Ὀδυσῆος
OD.20,370	ἀνέρας ὑβρίζοντες ἀτάσθαλα μηχανάασθε."
OD.20,371	ὣς εἰπὼν ἐξῆλθε δόμων ἐῢ ναιεταόντων,
OD.20,372	ἵκετο δ' ἐς Πείραιον, ὅ μιν πρόφρων ὑπέδεκτο.
OD.20,373	μνηστῆρες δ' ἄρα πάντες ἐς ἀλλήλους ὁρόωντες
OD.20,374	Τηλέμαχον ἐρέθιζον, ἐπὶ ξείνοις γελόωντες.
OD.20,375	ὧδε δέ τις εἴπεσκε νέων ὑπερηνορεόντων:
OD.20,376	"τηλέμαχ', οὔ τις σεῖο κακοξεινώτερος ἄλλος,
OD.20,377	οἷον μέν τινα τοῦτον ἔχεις ἐπίμαστον ἀλήτην,
OD.20,378	σίτου καὶ οἴνου κεχρημένον, οὐδέ τι ἔργων
OD.20,379	ἔμπαιον οὐδὲ βίης, ἀλλ' αὔτως ἄχθος ἀρούρης:
OD.20,380	ἄλλος δ' αὖτέ τις οὗτος ἀνέστη μαντεύεσθαι.
OD.20,381	ἀλλ' εἴ μοί τι πίθοιο, τό κεν πολὺ κέρδιον εἴη:
OD.20,382	τοὺς ξείνους ἐν νηῒ πολυκλήϊδι βαλόντες
OD.20,383	ἐς Σικελοὺς πέμψωμεν, ὅθεν κέ τοι ἄξιον ἄλφοι."
OD.20,384	ὣς ἔφασαν μνηστῆρες: ὁ δ' οὐκ ἐμπάζετο μύθων,
OD.20,385	ἀλλ' ἀκέων πατέρα προσεδέρκετο, δέγμενος αἰεί,
OD.20,386	ὁππότε δὴ μνηστῆρσιν ἀναιδέσι χεῖρας ἐφήσει.
OD.20,387	ἡ δὲ κατ' ἄντηστιν θεμένη περικαλλέα δίφρον
OD.20,388	κούρη Ἰκαρίοιο, περίφρων Πηνελόπεια,
OD.20,389	ἀνδρῶν ἐν μεγάροισιν ἑκάστου μῦθον ἄκουε.
OD.20,390	δεῖπνον μὲν γὰρ τοί γε γελώοντες τετύκοντο
OD.20,391	ἡδύ τε καὶ μενοεικές, ἐπεὶ μάλα πόλλ' ἱέρευσαν:
OD.20,392	δόρπου δ' οὐκ ἄν πως ἀχαρίστερον ἄλλο γένοιτο,
OD.20,393	οἷον δὴ τάχ' ἔμελλε θεὰ καὶ καρτερὸς ἀνὴρ
OD.20,394	θησέμεναι: πρότεροι γὰρ ἀεικέα μηχανόωντο.
OD.21,1	Τῇ δ' ἄρ' ἐπὶ φρεσὶ θῆκε θεὰ γλαυκῶπις Ἀθήνη,
OD.21,2	κούρῃ Ἰκαρίοιο, περίφρονι Πηνελοπείῃ,
OD.21,3	τόξον μνηστήρεσσι θέμεν πολιόν τε σίδηρον
OD.21,4	ἐν μεγάροισ' Ὀδυσῆος, ἀέθλια καὶ φόνου ἀρχήν.
OD.21,5	κλίμακα δ' ὑψηλὴν προσεβήσετο οἷο δόμοιο,
OD.21,6	εἵλετο δὲ κληῖδ' εὐκαμπέα χειρὶ παχείῃ,
OD.21,7	καλὴν χαλκείην: κώπη δ' ἐλέφαντος ἐπῆεν.
OD.21,8	βῆ δ' ἴμεναι θάλαμόνδε σὺν ἀμφιπόλοισι γυναιξὶν
OD.21,9	ἔσχατον: ἔνθα δέ οἱ κειμήλια κεῖτο ἄνακτος,
OD.21,10	χαλκός τε χρυσός τε πολύκμητός τε σίδηρος.
OD.21,11	ἔνθα δὲ τόξον κεῖτο παλίντονον ἠδὲ φαρέτρη
OD.21,12	ἰοδόκος, πολλοὶ δ' ἔνεσαν στονόεντες ὀϊστοί,
OD.21,13	δῶρα τά οἱ ξεῖνος Λακεδαίμονι δῶκε τυχήσας
OD.21,14	Ἴφιτος Εὐρυτίδης, ἐπιείκελος ἀθανάτοισι.
OD.21,15	τὼ δ' ἐν Μεσσήνῃ ξυμβλήτην ἀλλήλοιϊν
OD.21,16	οἴκῳ ἐν Ὀρτιλόχοιο δαΐφρονος. ἦ τοι Ὀδυσσεὺς
OD.21,17	ἦλθε μετὰ χρεῖος, τό ῥά οἱ πᾶς δῆμος ὄφελλε:
OD.21,18	μῆλα γὰρ ἐξ Ἰθάκης Μεσσήνιοι ἄνδρες ἄειραν
OD.21,19	νηυσὶ πολυκλήϊσι τριηκόσι' ἠδὲ νομῆας.
OD.21,20	τῶν ἕνεκ' ἐξεσίην πολλὴν ὁδὸν ἦλθεν Ὀδυσσεύς,
OD.21,21	παιδνὸς ἐών: πρὸ γὰρ ἧκε πατὴρ ἄλλοι τε γέροντες:
OD.21,22	Ἴφιτος αὖθ' ἵππους διζήμενος, αἵ οἱ ὄλοντο
OD.21,23	δώδεκα θήλειαι, ὑπὸ δ' ἡμίονοι ταλαεργοί:
OD.21,24	αἳ δή οἱ καὶ ἔπειτα φόνος καὶ μοῖρα γένοντο,
OD.21,25	ἐπεὶ δὴ Διὸς υἱὸν ἀφίκετο καρτερόθυμον,
OD.21,26	φῶθ' Ἡρακλῆα, μεγάλων ἐπιίστορα ἔργων,
OD.21,27	ὅς μιν ξεῖνον ἐόντα κατέκτανεν ᾧ ἐνὶ οἴκῳ,
OD.21,28	σχέτλιος, οὐδὲ θεῶν ὄπιν αἰδέσατ' οὐδὲ τράπεζαν,
OD.21,29	τὴν ἥν οἱ παρέθηκεν: ἔπειτα δὲ πέφνε καὶ αὐτόν,
OD.21,30	ἵππους δ' αὐτὸς ἔχε κρατερώνυχας ἐν μεγάροισι.
OD.21,31	τὰς ἐρέων Ὀδυσῆϊ συνήντετο, δῶκε δὲ τόξον,
OD.21,32	τὸ πρὶν μὲν ἐφόρει μέγας Εὔρυτος, αὐτὰρ ὁ παιδὶ
OD.21,33	κάλλιπ' ἀποθνῄσκων ἐν δώμασιν ὑψηλοῖσι.
OD.21,34	τῷ δ' Ὀδυσεὺς ξίφος ὀξὺ καὶ ἄλκιμον ἔγχος ἔδωκεν,
OD.21,35	ἀρχὴν ξεινοσύνης προσκηδέος: οὐδὲ τραπέζῃ
OD.21,36	γνώτην ἀλλήλω: πρὶν γὰρ Διὸς υἱὸς ἔπεφνεν
OD.21,37	Ἴφιτον Εὐρυτίδην, ἐπιείκελον ἀθανάτοισιν,
OD.21,38	ὅς οἱ τόξον ἔδωκε. τὸ δ' οὔ ποτε δῖος Ὀδυσσεὺς
OD.21,39	ἐρχόμενος πόλεμόνδε μελαινάων ἐπὶ νηῶν
OD.21,40	ᾑρεῖτ', ἀλλ' αὐτοῦ μνῆμα ξείνοιο φίλοιο
OD.21,41	κέσκετ' ἐνὶ μεγάροισι, φόρει δέ μιν ἧς ἐπὶ γαίης.
OD.21,42	ἡ δ' ὅτε δὴ θάλαμον τὸν ἀφίκετο δῖα γυναικῶν
OD.21,43	οὐδόν τε δρύϊνον προσεβήσετο, τόν ποτε τέκτων
OD.21,44	ξέσσεν ἐπισταμένως καὶ ἐπὶ στάθμην ἴθυνεν,
OD.21,45	ἐν δὲ σταθμοὺς ἄρσε, θύρας δ' ἐπέθηκε φαεινάς,
OD.21,46	αὐτίκ' ἄρ' ἥ γ' ἱμάντα θοῶς ἀπέλυσε κορώνης,
OD.21,47	ἐν δὲ κληῖδ' ἧκε, θυρέων δ' ἀνέκοπτεν ὀχῆας
OD.21,48	ἄντα τιτυσκομένη. τὰ δ' ἀνέβραχεν ἠΰτε ταῦρος
OD.21,49	βοσκόμενος λειμῶνι: τόσ' ἔβραχε καλὰ θύρετρα
OD.21,50	πληγέντα κληῖδι, πετάσθησαν δέ οἱ ὦκα.
OD.21,51	ἡ δ' ἄρ' ἐφ' ὑψηλῆς σανίδος βῆ: ἔνθα δὲ χηλοὶ
OD.21,52	ἕστασαν, ἐν δ' ἄρα τῇσι θυώδεα εἵματ' ἔκειτο.
OD.21,53	ἔνθεν ὀρεξαμένη ἀπὸ πασσάλου αἴνυτο τόξον
OD.21,54	αὐτῷ γωρυτῷ, ὅς οἱ περίκειτο φαεινός.
OD.21,55	ἑζομένη δὲ κατ' αὖθι, φίλοισ' ἐπὶ γούνασι θεῖσα,
OD.21,56	κλαῖε μάλα λιγέως, ἐκ δ' ᾕρεε τόξον ἄνακτος.
OD.21,57	ἡ δ' ἐπεὶ οὖν τάρφθη πολυδακρύτοιο γόοιο,
OD.21,58	βῆ ῥ' ἴμεναι μέγαρόνδε μετὰ μνηστῆρας ἀγαυοὺς
OD.21,59	τόξον ἔχουσ' ἐν χειρὶ παλίντονον ἠδὲ φαρέτρην
OD.21,60	ἰοδόκον: πολλοὶ δ' ἔνεσαν στονόεντες ὀϊστοί.
OD.21,61	τῇ δ' ἄρ' ἅμ' ἀμφίπολοι φέρον ὄγκιον, ἔνθα σίδηρος
OD.21,62	κεῖτο πολὺς καὶ χαλκός, ἀέθλια τοῖο ἄνακτος.
OD.21,63	ἡ δ' ὄτε δὴ μνηστῆρας ἀφίκετο δῖα γυναικῶν,
OD.21,64	στῆ ῥα παρὰ σταθμὸν τέγεος πύκα ποιητοῖο,
OD.21,65	ἄντα παρειάων σχομένη λιπαρὰ κρήδεμνα:
OD.21,66	ἀμφίπολος δ' ἄρα οἱ κεδνὴ ἑκάτερθε παρέστη.
OD.21,67	αὐτίκα δὲ μνηστῆρσι μετηύδα καὶ φάτο μῦθον:
OD.21,68	"κέκλυτέ μευ, μνηστῆρες ἀγήνορες, οἳ τόδε δῶμα
OD.21,69	ἐχράετ' ἐσθιέμεν καὶ πινέμεν ἐμμενὲς αἰεὶ
OD.21,70	ἀνδρὸς ἀποιχομένοιο πολὺν χρόνον, οὐδέ τιν' ἄλλην
OD.21,71	μύθου ποιήσασθαι ἐπισχεσίην ἐδύνασθε,
OD.21,72	ἀλλ' ἐμὲ ἱέμενοι γῆμαι θέσθαι τε γυναῖκα.
OD.21,73	ἀλλ' ἄγετε, μνηστῆρες, ἐπεὶ τόδε φαίνετ' ἄεθλον:
OD.21,74	θήσω γὰρ μέγα τόξον Ὀδυσσῆος θείοιο:
OD.21,75	ὃς δέ κε ῥηΐτατ' ἐντανύσῃ βιὸν ἐν παλάμῃσι
OD.21,76	καὶ διοϊστεύσῃ πελέκεων δυοκαίδεκα πάντων,
OD.21,77	τῷ κεν ἅμ' ἑσποίμην, νοσφισσαμένη τόδε δῶμα
OD.21,78	κουρίδιον, μάλα καλόν, ἐνίπλειον βιότοιο,
OD.21,79	τοῦ ποτε μεμνήσεσθαι ὀΐομαι ἔν περ ὀνείρῳ."
OD.21,80	ὣς φάτο, καί ῥ' Εὔμαιον ἀνώγει, δῖον ὑφορβόν,
OD.21,81	τόξον μνηστήρεσσι θέμεν πολιόν τε σίδηρον.
OD.21,82	δακρύσας δ' Εὔμαιος ἐδέξατο και κατέθηκε:
OD.21,83	κλαῖε δὲ βουκόλος ἄλλοθ', ἐπεὶ ἴδε τόξον ἄνακτος.
OD.21,84	Ἀντίνοος δ' ἐνένιπεν ἔπος τ' ἔφατ' ἔκ τ' ὀνόμαζε:
OD.21,85	"νήπιοι ἀγροιῶται, ἐφημέρια φρονέοντες,
OD.21,86	ἆ δειλώ, τί νυ δάκρυ κατείβετον ἠδὲ γυναικὶ
OD.21,87	θυμὸν ἐνὶ στήθεσσιν ὀρίνετον; ᾗ τε καὶ ἄλλως
OD.21,88	κεῖται ἐν ἄλγεσι θυμός, ἐπεὶ φίλον ὤλεσ' ἀκοίτην.
OD.21,89	ἀλλ' ἀκέων δαίνυσθε καθήμενοι, ἠὲ θύραζε
OD.21,90	κλαίετον ἐξελθόντε κατ' αὐτόθι τόξα λιπόντε,
OD.21,91	μνηστήρεσσιν ἄεθλον ἀάατον: οὐ γὰρ ὀΐω
OD.21,92	ῥηϊδίως τόδε τόξον ἐΰξοον ἐντανύεσθαι.
OD.21,93	οὐ γάρ τις μέτα τοῖος ἀνὴρ ἐν τοίσδεσι πᾶσιν,
OD.21,94	οἷος Ὀδυσσεὺς ἔσκεν: ἐγὼ δέ μιν αὐτὸς ὄπωπα,
OD.21,95	καὶ γὰρ μνήμων εἰμί, πάϊς δ' ἔτι νήπιος ἦα."
OD.21,96	ὥς φάτο, τῷ δ' ἄρα θυμὸς ἐνὶ στήθεσσιν ἐώλπει
OD.21,97	νευρὴν ἐντανύειν διοϊστεύσειν τε σιδήρου.
OD.21,98	ἦ τοι ὀϊστοῦ γε πρῶτος γεύσασθαι ἔμελλεν
OD.21,99	ἐκ χειρῶν Ὀδυσῆος ἀμύμονος, ὃν τότ' ἀτίμα
OD.21,100	ἥμενος ἐν μεγάροισ', ἐπὶ δ' ὤρνυε πάντας ἑταίρους.
OD.21,101	τοῖσι δὲ καὶ μετέειφ' ἱερὴ ἲς Τηλεμάχοιο:
OD.21,102	"ὢ πόποι, ἦ μάλα με Ζεὺς ἄφρονα θῆκε Κρονίων:
OD.21,103	μήτηρ μέν μοί φησι φίλη, πινυτή περ ἐοῦσα,
OD.21,104	ἄλλῳ ἅμ' ἕψεσθαι νοσφισσαμένη τόδε δῶμα:
OD.21,105	αὐτὰρ ἐγὼ γελόω καὶ τέρπομαι ἄφρονι θυμῷ.
OD.21,106	ἀλλ' ἄγετε, μνηστῆρες, ἐπεὶ τόδε φαίνετ' ἄεθλον,
OD.21,107	οἵη νῦν οὐκ ἔστι γυνὴ κατ' Ἀχαιΐδα γαῖαν,
OD.21,108	οὔτε Πύλου ἱερῆς οὔτ' Ἄργεος οὔτε Μυκήνης,
OD.21,109	„οὔτ' αὐτῆς Ἰθάκης οὔτ' ἠπείροιο μελαίνης:“
OD.21,110	καὶ δ' αὐτοὶ τόδε ἴστε: τί με χρὴ μητέρος αἴνου; --
OD.21,111	ἀλλ' ἄγε μὴ μύνῃσι παρέλκετε μηδ' ἔτι τόξου
OD.21,112	δηρὸν ἀποτρωπᾶσθε τανυστύος, ὄφρα ἴδωμεν.
OD.21,113	καὶ δέ κεν αὐτὸς ἐγὼ τοῦ τόξου πειρησαίμην:
OD.21,114	εἰ δέ κεν ἐντανύσω διοϊστεύσω τε σιδήρου,
OD.21,115	οὔ κέ μοι ἀχνυμένῳ τάδε δώματα πότνια μήτηρ
OD.21,116	λείποι ἅμ' ἄλλῳ ἰοῦσ', ὅτ' ἐγὼ κατόπισθε λιποίμην
OD.21,117	οἷός τ' ἤδη πατρὸς ἀέθλια κάλ' ἀνελέσθαι."
OD.21,118	ἦ, καὶ ἀπ' ὤμοιϊν χλαῖναν θέτο φοινικόεσσαν
OD.21,119	ὀρθὸς ἀναΐξας, ἀπὸ δὲ ξίφος ὀξὺ θέτ' ὤμων.
OD.21,120	πρῶτον μὲν πελέκεας στῆσεν, διὰ τάφρον ὀρύξας
OD.21,121	πᾶσι μίαν μακρήν, καὶ ἐπὶ στάθμην ἴθυνεν,
OD.21,122	ἀμφὶ δὲ γαῖαν ἔναξε. τάφος δ' ἕλε πάντας ἰδόντας,
OD.21,123	ὡς εὐκόσμως στῆσε: πάρος δ' οὔ πώ ποτ' ὀπώπει.
OD.21,124	στῆ δ' ἄρ' ἐπ' οὐδὸν ἰὼν καὶ τόξου πειρήτιζε.
OD.21,125	τρὶς μέν μιν πελέμιξεν ἐρύσσεσθαι μενεαίνων,
OD.21,126	τρὶς δὲ μεθῆκε βίης, ἐπιελπόμενος τό γε θυμῷ,
OD.21,127	νευρὴν ἐντανύειν διοϊστεύσειν τε σιδήρου.
OD.21,128	καί νύ κε δή ἐτάνυσσε βίῃ τὸ τέταρτον ἀνέλκων,
OD.21,129	ἀλλ' Ὀδυσεὺς ἀνένευε καὶ ἔσχεθεν ἱέμενόν περ.
OD.21,130	τοῖς δ' αὖτις μετέειφ' ἱερὴ ἲς Τηλεμάχοιο:
OD.21,131	"ὢ πόποι, ἦ καὶ ἔπειτα κακός τ' ἔσομαι καὶ ἄκικυς,
OD.21,132	ἠὲ νεώτερός εἰμι καὶ οὔ πω χερσὶ πέποιθα
OD.21,133	ἄνδρ' ἀπαμύνασθαι, ὅτε τις πρότερος χαλεπήνῃ.
OD.21,134	ἀλλ' ἄγεθ', οἵ περ ἐμεῖο βίῃ προφερέστεροί ἐστε,
OD.21,135	τόξου πειρήσασθε, καὶ ἐκτελέωμεν ἄεθλον."
OD.21,136	ὣς εἰπὼν τόξον μὲν ἀπὸ ἕο θῆκε χαμᾶζε,
OD.21,137	κλίνας κολλητῇσιν ἐϋξέστῃς σανίδεσσιν,
OD.21,138	αὐτοῦ δ' ὠκὺ βέλος καλῇ προσέκλινε κορώνῃ,
OD.21,139	ἂψ δ' αὖτις κατ' ἄρ ἕζετ' ἐπὶ θρόνου, ἔνθεν ἀνέστη.
OD.21,140	τοῖσιν δ' Ἀντίνοος μετέφη, Εὐπείθεος υἱός:
OD.21,141	"ὄρνυσθ' ἑξείης ἐπιδέξια πάντες ἑταῖροι,
OD.21,142	ἀρξάμενοι τοῦ χώρου, ὅθεν τέ περ οἰνοχοεύει."
OD.21,143	ὣς ἔφατ' Ἀντίνοος, τοῖσιν δ' ἐπιήνδανε μῦθος.
OD.21,144	Λειώδης δὲ πρῶτος ἀνίστατο, Ἤνοπος υἱός,
OD.21,145	ὅ σφι θυοσκόος ἔσκε, παρὰ κρητῆρα δὲ καλὸν
OD.21,146	ἷζε μυχοίτατος αἰεί: ἀτασθαλίαι δέ οἱ οἴῳ
OD.21,147	ἐχθραὶ ἔσαν, πᾶσιν δὲ νεμέσσα μνηστήρεσσιν:
OD.21,148	ὅς ῥα τότε πρῶτος τόξον λάβε καὶ βέλος ὠκύ.
OD.21,149	στῆ δ' ἄρ' ἐπ' οὐδὸν ἰὼν καὶ τόξου πειρήτιζεν,
OD.21,150	οὐδέ μιν ἐντάνυσε: πρὶν γὰρ κάμε χεῖρας ἀνέλκων
OD.21,151	ἀτρίπτους ἁπαλάς. μετὰ δὲ μνηστῆρσιν ἔειπεν:
OD.21,152	"ὦ φίλοι, οὐ μὲν ἐγὼ τανύω, λαβέτω δὲ καὶ ἄλλος.
OD.21,153	πολλοὺς γὰρ τόδε τόξον ἀριστῆας κεκαδήσει
OD.21,154	θυμοῦ καὶ ψυχῆς, ἐπεὶ ἦ πολὺ φέρτερόν ἐστι
OD.21,155	τεθνάμεν ἢ ζώοντας ἁμαρτεῖν, οὗ θ' ἕνεκ' αἰεὶ
OD.21,156	ἐνθάδ' ὁμιλέομεν, ποτιδέγμενοι ἤματα πάντα.
OD.21,157	νῦν μέν τις καὶ ἔλπετ' ἐνὶ φρεσὶν ἠδὲ μενοινᾷ
OD.21,158	γῆμαι Πηνελόπειαν, Ὀδυσσῆος παράκοιτιν:
OD.21,159	αὐτὰρ ἐπὴν τόξου πειρήσεται ἠδὲ ἴδηται, --
OD.21,160	ἄλλην δή τιν' ἔπειτα Ἀχαιϊάδων εὐπέπλων
OD.21,161	μνάσθω ἐέδνοισιν διζήμενος: ἡ δέ κ' ἔπειτα
OD.21,162	γήμαιθ' ὅς κε πλεῖστα πόροι καὶ μόρσιμος ἔλθοι."
OD.21,163	ὣς ἄρ' ἐφώνησεν καὶ ἀπὸ ἕο τόξον ἔθηκε,
OD.21,164	κλίνας κολλητῇσιν ἐϋξέστῃς σανίδεσσιν,
OD.21,165	αὐτοῦ δ' ὠκὺ βέλος καλῇ προσέκλινε κορώνῃ,
OD.21,166	ἂψ δ' αὖτις κατ' ἄρ' ἕζετ' ἐπὶ θρόνου, ἔνθεν ἀνέστη.
OD.21,167	ἀντίνοος δ' ἐνένιπεν ἔπος τ' ἔφατ' ἔκ τ' ὀνόμαζε:
OD.21,168	"Λειῶδες, ποῖόν σε ἔπος φύγεν ἕρκος ὀδόντων,
OD.21,169	δεινόν τ' ἀργαλέον τε, νεμεσσῶμαι δέ τ' ἀκούων,
OD.21,170	εἰ δὴ τοῦτό γε τόξον ἀριστῆας κεκαδήσει
OD.21,171	θυμοῦ καὶ ψυχῆς, ἐπεὶ οὐ δύνασαι σὺ τανύσσαι.
OD.21,172	οὐ γάρ τοι σέ γε τοῖον ἐγείνατο πότνια μήτηρ,
OD.21,173	οἷόν τε ῥυτῆρα βιοῦ τ' ἔμεναι καὶ ὀϊστῶν:
OD.21,174	ἀλλ' ἄλλοι τανύουσι τάχα μνηστῆρες ἀγαυοί."
OD.21,175	ὣς φάτο, καί ῥ' ἐκέλευσε Μελάνθιον, αἰπόλον αἰγῶν:
OD.21,176	"ἄγρει δή, πῦρ κῆον ἐνὶ μεγάροισι, Μελανθεῦ,
OD.21,177	πὰρ δὲ τίθει δίφρον τε μέγαν καὶ κῶας ἐπ' αὐτοῦ,
OD.21,178	ἐκ δὲ στέατος ἔνεικε μέγαν τροχὸν ἔνδον ἐόντος,
OD.21,179	ὄφρα νέοι θάλποντες, ἐπιχρίοντες ἀλοιφῇ,
OD.21,180	τόξου πειρώμεσθα καὶ ἐκτελέωμεν ἄεθλον."
OD.21,181	ὣς φάθ', ὁ δ' αἶψ' ἀνέκαιε Μελάνθιος ἀκάματον πῦρ,
OD.21,182	πὰρ δὲ φέρων δίφρον θῆκεν καὶ κῶας ἐπ' αὐτοῦ,
OD.21,183	ἐκ δὲ στέατος ἔνεικε μέγαν τροχὸν ἔνδον ἐόντος.
OD.21,184	τῷ ῥα νέοι θάλποντες ἐπειρῶντ', οὐδ' ἐδύναντο
OD.21,185	ἐντανύσαι, πολλὸν δὲ βίης ἐπιδευέες ἦσαν.
OD.21,186	Ἀντίνοος δ' ἔτ' ἐπεῖχε καὶ Εὐρύμαχος θεοειδής,
OD.21,187	ἀρχοὶ μνηστήρων: ἀρετῇ δ' ἔσαν ἔξοχ' ἄριστοι.
OD.21,188	τὼ δ' ἐξ οἴκου βῆσαν ὁμαρτήσαντες ἅμ' ἄμφω
OD.21,189	βουκόλος ἠδὲ συφορβὸς Ὀδυσσῆος θείοιο:
OD.21,190	ἐκ δ' αὐτὸς μετὰ τοὺς δόμου ἤλυθε δῖος Ὀδυσσεύς.
OD.21,191	ἀλλ' ὅτε δή ῥ' ἐκτὸς θυρέων ἔσαν ἠδὲ καὶ αὐλῆς,
OD.21,192	φθεγξάμενός σφ' ἐπέεσσι προσηύδα μειλιχίοισι:
OD.21,193	"βουκόλε καὶ σύ, συφορβέ, ἔπος τί κε μυθησαίμην,
OD.21,194	ἦ αὐτὸς κεύθω; φάσθαι δέ με θυμὸς ἀνώγει.
OD.21,195	ποῖοί κ' εἶτ' Ὀδυσῆϊ ἀμυνέμεν, εἴ ποθεν ἔλθοι
OD.21,196	ὧδε μάλ' ἐξαπίνης καί τις θεὸς αὐτὸν ἐνείκαι;
OD.21,197	ἤ κε μνηστήρεσσιν ἀμύνοιτ' ἦ Ὀδυσῆϊ;
OD.21,198	εἴπαθ' ὅπως ὑμέας κραδίη θυμός τε κελεύει."
OD.21,199	τὸν δ' αὖτε προσέειπε βοῶν ἐπιβουκόλος ἀνήρ:
OD.21,200	"Ζεῦ πάτερ, αἲ γὰρ τοῦτο τελευτήσειας ἐέλδωρ,
OD.21,201	ὡς ἔλθοι μὲν κεῖνος ἀνήρ, ἀγάγοι δέ ἑ δαίμων:
OD.21,202	γνοίης χ', οἵη ἐμὴ δύναμις καὶ χεῖρες ἕπονται."
OD.21,203	ὣς δ' αὔτως Εὔμαιος ἐπεύξατο πᾶσι θεοῖσι
OD.21,204	νοστῆσαι Ὀδυσῆα πολύφρονα ὅνδε δόμονδε.
OD.21,205	αὐτὰρ ἐπεὶ δὴ τῶν γε νόον νημερτέ' ἀνέγνω,
OD.21,206	ἐξαῦτίς σφ' ἐπέεσσιν ἀμειβόμενος προσέειπεν:
OD.21,207	"ἔνδον μὲν δὴ ὅδ' αὐτὸς ἐγώ, κακὰ πολλὰ μογήσας,
OD.21,208	ἤλυθον εἰκοστῷ ἔτεϊ ἐς πατρίδα γαῖαν.
OD.21,209	γινώσκω δ' ὡς σφῶϊν ἐελδομένοισιν ἱκάνω
OD.21,210	οἴοισι δμώων: τῶν δ' ἄλλων οὔ τευ ἄκουσα
OD.21,211	εὐξαμένου ἐμὲ αὖτις ὑπότροπον οἴκαδ' ἱκεσθαι.
OD.21,212	σφῶϊν δ', ὡς ἔσεταί περ, ἀληθείην καταλέξω:
OD.21,213	εἴ χ' ὑπ' ἐμοί γε θεὸς δαμάσῃ μνηστῆρας ἀγαυούς,
OD.21,214	ἄξομαι ἀμφοτέροισ' ἀλόχους καὶ κτήματ' ὀπάσσω
OD.21,215	οἰκία τ' ἐγγὺς ἐμεῖο τετυγμένα: καί μοι ἔπειτα
OD.21,216	Τηλεμάχου ἑτάρω τε κασιγνήτω τε ἔσεσθον.
OD.21,217	εἰ δ' ἄγε δὴ καὶ σῆμα ἀριφραδὲς ἄλλο τι δείξω,
OD.21,218	ὄφρα μ' ἐῢ γνῶτον πιστωθῆτόν τ' ἐνὶ θυμῷ,
OD.21,219	„οὐλήν, τήν ποτέ με σῦς ἤλασε λευκῷ ὀδόντι
OD.21,220	Παρνησόνδ' ἐλθόντα σὺν υἱάσιν Αὐτολύκοιο."“
OD.21,221	ὣς εἰπὼν ῥάκεα μεγάλης ἀποέργαθεν οὐλῆς.
OD.21,222	τὼ δ' ἐπεὶ εἰσιδέτην εὖ τ' ἐφράσσαντο ἕκαστα,
OD.21,223	κλαῖον ἄρ' ἀμφ' Ὀδυσῆϊ δαΐφρονι χεῖρε βαλόντε
OD.21,224	καὶ κύνεον ἀγαπαζόμενοι κεφαλήν τε καὶ ὤμους:
OD.21,225	ὣς δ' αὔτως Ὀδυσεὺς κεφαλὰς καὶ χεῖρας ἔκυσσε.
OD.21,226	καί νύ κ' ὀδυρομένοισιν ἔδυ φάος ἠελίοιο,
OD.21,227	εἰ μὴ Ὀδυσσεὺς αὐτὸς ἐρύκακε φώνησέν τε:
OD.21,228	"παύεσθον κλαυθμοῖο γόοιό τε, μή τις ἴδηται
OD.21,229	ἐξελθὼν μεγάροιο, ἀτὰρ εἴπῃσι καὶ εἴσω.
OD.21,230	ἀλλὰ προμνηστῖνοι ἐσέλθετε, μηδ' ἅμα πάντες,
OD.21,231	πρῶτος ἐγώ, μετὰ δ' ὔμμες. ἀτὰρ τόδε σῆμα τετύχθω:
OD.21,232	ἄλλοι μὲν γὰρ πάντες, ὅσοι μνηστῆρες ἀγαυοί,
OD.21,233	οὐκ ἐάσουσιν ἐμοὶ δόμεναι βιὸν ἠδὲ φαρέτρην:
OD.21,234	ἀλλὰ σύ, δῖ' Εὔμαιε, φέρων ἀνὰ δώματα τόξον
OD.21,235	ἐν χείρεσσιν ἐμοὶ θέμεναι, εἰπεῖν δὲ γυναιξὶ
OD.21,236	κληῖσαι μεγάροιο θύρας πυκινῶς ἀραρυίας:
OD.21,237	ἢν δέ τις ἢ στοναχῆς ἠὲ κτύπου ἔνδον ἀκούσῃ
OD.21,238	ἀνδρῶν ἡμετέροισιν ἐν ἕρκεσι, μή τι θύραζε
OD.21,239	προβλώσκειν, ἀλλ' αὐτοῦ ἀκὴν ἔμεναι παρὰ ἔργῳ.
OD.21,240	σοὶ δέ, Φιλοίτιε δῖε, θύρας ἐπιτέλλομαι αὐλῆς
OD.21,241	κληῖσαι κληῖδι, θοῶς δ' ἐπὶ δεσμὸν ἰῆλαι."
OD.21,242	ὣς εἰπὼν εἰσῆλθε δόμους ἐῢ ναιετάοντας:
OD.21,243	ἕζετ' ἔπειτ' ἐπὶ δίφρον ἰών, ἔνθεν περ ἀνέστη.
OD.21,244	ἐς δ' ἄρα καὶ τὼ δμῶε ἴτην θείου Ὀδυσῆος.
OD.21,245	εὐρύμαχος δ' ἤδη τόξον μετὰ χερσὶν ἐνώμα,
OD.21,246	θάλπων ἔνθα καὶ ἔνθα σέλᾳ πυρός: ἀλλά μιν οὐδ' ὧς
OD.21,247	ἐντανύσαι δύνατο, μέγα δ' ἔστενε κυδάλιμον κῆρ:
OD.21,248	ὀχθήσας δ' ἄρα εἶπεν ἔπος τ' ἔφατ' ἔκ τ' ὀνόμαζεν:
OD.21,249	"ὢ πόποι, ἦ μοι ἄχος περί τ' αὐτοῦ καὶ περὶ πάντων.
OD.21,250	οὔ τι γάμου τοσσοῦτον ὀδύρομαι, ἀχνύμενός περ: --
OD.21,251	εἰσὶ καὶ ἄλλαι πολλαὶ Ἀχαιΐδες, αἱ μὲν ἐν αὐτῇ
OD.21,252	ἀμφιάλῳ Ἰθάκῃ, αἱ δ' ἄλλῃσιν πολίεσσιν: --
OD.21,253	ἀλλ' εἰ δὴ τοσσόνδε βίης ἐπιδευέες εἰμὲν
OD.21,254	ἀντιθέου Ὀδυσῆος, ὅ τ' οὐ δυνάμεσθα τανύσσαι
OD.21,255	τόξον: ἐλεγχείη δὲ καὶ ἐσσομένοισι πυθέσθαι."
OD.21,256	τὸν δ' αὖτ' Ἀντίνοος προσέφη, Εὐπείθεος υἱός:
OD.21,257	"Εὐρύμαχ', οὐχ οὕτως ἔσται: νοέεις δὲ καὶ αὐτός.
OD.21,258	νῦν μὲν γὰρ κατὰ δῆμον ἑορτὴ τοῖο θεοῖο
OD.21,259	ἁγνή: τίς δέ κε τόξα τιταίνοιτ'; ἀλλὰ ἕκηλοι
OD.21,260	κάτθετ'. ἀτὰρ πελέκεάς γε καὶ εἴ κ' εἰῶμεν ἅπαντας
OD.21,261	ἑστάμεν: οὐ μὲν γάρ τιν' ἀναιρήσεσθαι ὀΐω,
OD.21,262	ἐλθόντ' ἐς μέγαρον Λαερτιάδεω Ὀδυσῆος.
OD.21,263	ἀλλ' ἄγετ', οἰνοχόος μὲν ἐπαρξάσθω δεπάεσσιν,
OD.21,264	ὄφρα σπείσαντες καταθείομεν ἀγκύλα τόξα:
OD.21,265	ἠῶθεν δὲ κέλεσθε Μελάνθιον, αἰπόλον αἰγῶν,
OD.21,266	αἶγας ἄγειν, αἳ πᾶσι μέγ' ἔξοχοι αἰπολίοισιν,
OD.21,267	ὄφρ' ἐπὶ μηρία θέντες Ἀπόλλωνι κλυτοτόξῳ
OD.21,268	τόξου πειρώμεσθα καὶ ἐκτελέωμεν ἄεθλον."
OD.21,269	ὣς ἔφατ' Ἀντίνοος, τοῖσιν δ' ἐπιήνδανε μῦθος.
OD.21,270	τοῖσι δὲ κήρυκες μὲν ὕδωρ ἐπὶ χεῖρας ἔχευαν,
OD.21,271	κοῦροι δὲ κρητῆρας ἐπεστέψαντο ποτοῖο,
OD.21,272	νώμησαν δ' ἄρα πᾶσιν ἐπαρξάμενοι δεπάεσσιν.
OD.21,273	οἱ δ' ἐπεὶ οὖν σπεῖσάν τε πίον θ', ὅσον ἤθελε θυμός,
OD.21,274	τοῖς δὲ δολοφρονέων μετέφη πολύμητις Ὀδυσσεύς:
OD.21,275	"κέκλυτέ μευ, μνηστῆρες ἀγακλειτῆς βασιλείης,
OD.21,276	„ὄφρ' εἴπω, τά με θυμὸς ἐνὶ στήθεσσι κελεύει:“
OD.21,277	Εὐρύμαχον δὲ μάλιστα καὶ Ἀντίνοον θεοειδέα
OD.21,278	λίσσομ', ἐπεὶ καὶ τοῦτο ἔπος κατὰ μοῖραν ἔειπε,
OD.21,279	νῦν μὲν παῦσαι τόξον, ἐπιτρέψαι δὲ θεοῖσιν:
OD.21,280	ἠῶθεν δὲ θεὸς δώσει κράτος, ᾧ κ' ἐθέλῃσιν.
OD.21,281	ἀλλ' ἄγ' ἐμοὶ δότε τόξον ἐΰξοον, ὄφρα μεθ' ὑμῖν
OD.21,282	χειρῶν καὶ σθένεος πειρήσομαι, ἤ μοι ἔτ' ἐστὶν
OD.21,283	ἴς, οἵη πάρος ἔσκεν ἐνὶ γναμπτοῖσι μέλεσσιν,
OD.21,284	ἦ ἤδη μοι ὄλεσσεν ἄλη τ' ἀκομιστίη τε."
OD.21,285	ὣς ἔφαθ', οἱ δ' ἄρα πάντες ὑπερφιάλως νεμέσησαν,
OD.21,286	δείσαντες μὴ τόξον ἐΰξοον ἐντανύσειεν.
OD.21,287	Ἀντίνοος δ' ἐνένιπεν ἔπος τ' ἔφατ' ἔκ τ' ὀνόμαζεν:
OD.21,288	"ἆ δειλὲ ξείνων, ἔνι τοι φρένες οὐδ' ἠβαιαί.
OD.21,289	οὐκ ἀγαπᾷς, ὃ ἕκηλος ὑπερφιάλοισι μεθ' ἡμῖν
OD.21,290	δαίνυσαι οὐδέ τι δαιτὸς ἀμέρδεαι, αὐτὰρ ἀκούεις
OD.21,291	μύθων ἡμετέρων καὶ ῥήσιος; οὐδέ τις ἄλλος
OD.21,292	ἡμετέρων μύθων ξεῖνος καὶ πτωχὸς ἀκούει.
OD.21,293	οἶνός σε τρώει μελιηδής, ὅς τε καὶ ἄλλους
OD.21,294	βλάπτει, ὃς ἄν μιν χανδὸν ἕλῃ μηδ' αἴσιμα πίνῃ.
OD.21,295	οἶνος καὶ Κένταυρον, ἀγακλυτὸν Εὐρυτίωνα,
OD.21,296	ἄασ' ἐνὶ μεγάρῳ μεγαθύμου Πειριθόοιο,
OD.21,297	ἐς Λαπίθας ἐλθόνθ': ὁ δ' ἐπεὶ φρένας ἄασεν οἴνῳ,
OD.21,298	μαινόμενος κάκ' ἔρεξε δόμον κάτα Πειριθόοιο.
OD.21,299	ἥρωας δ' ἄχος εἷλε, διὲκ προθύρου δὲ θύραζε
OD.21,300	ἕλκον ἀναΐξαντες, ἀπ' οὔατα νηλέϊ χαλκῷ
OD.21,301	ῥῖνάς τ' ἀμήσαντες: ὁ δὲ φρεσὶν ᾗσιν ἀασθεὶς
OD.21,302	ἤϊεν ἣν ἄτην ὀχέων ἀεσίφρονι θυμῷ.
OD.21,303	ἐξ οὗ Κενταύροισι καὶ ἀνδράσι νεῖκος ἐτύχθη,
OD.21,304	οἷ δ' αὐτῷ πρώτῳ κακὸν εὕρετο οἰνοβαρείων.
OD.21,305	ὣς καὶ σοὶ μέγα πῆμα πιφαύσκομαι, αἴ κε τὸ τόξον
OD.21,306	ἐντανύσῃς: οὐ γάρ τευ ἐπητύος ἀντιβολήσεις
OD.21,307	ἡμετέρῳ ἐνὶ δήμῳ, ἄφαρ δέ σε νηῒ μελαίνῃ
OD.21,308	εἰς Ἔχετον βασιλῆα, βροτῶν δηλήμονα πάντων,
OD.21,309	πέμψομεν: ἔνθεν δ' οὔ τι σαώσεαι. ἀλλὰ ἕκηλος
OD.21,310	πῖνέ τε μηδ' ἐρίδαινε μετ' ἀνδράσι κουροτέροισι."
OD.21,311	τὸν δ' αὖτε προσέειπε περίφρων Πηνελόπεια:
OD.21,312	"Ἀντίνο', οὐ μὲν καλὸν ἀτέμβειν οὐδὲ δίκαιον
OD.21,313	ξείνους Τηλεμάχου, ὅς κεν τάδε δώμαθ' ἵκηται.
OD.21,314	ἔλπεαι, αἴ χ' ὁ ξεῖνος Ὀδυσσῆος μέγα τόξον
OD.21,315	ἐντανύσῃ χερσίν τε βίηφί τε ἧφι πιθήσας,
OD.21,316	οἴκαδέ μ' ἄξεσθαι καὶ ἑὴν θήσεσθαι ἄκοιτιν;
OD.21,317	οὐδ' αὐτός που τοῦτό γ' ἐνὶ στήθεσσιν ἔολπε:
OD.21,318	μηδέ τις ὑμείων τοῦ γ' εἵνεκα θυμὸν ἀχεύων
OD.21,319	ἐνθάδε δαινύσθω, ἐπεὶ οὐδὲ μὲν οὐδὲ ἔοικε."
OD.21,320	τὴν δ' αὖτ' Εὐρύμαχος, Πολύβου πάϊς, ἀντίον ηὔδα:
OD.21,321	"κούρη Ἰκαρίοιο, περίφρων Πηνελόπεια,
OD.21,322	οὔ τί σε τόνδ' ἄξεσθαι ὀϊόμεθ', οὐδὲ ἔοικεν,
OD.21,323	ἀλλ' αἰσχυνόμενοι φάτιν ἀνδρῶν ἠδὲ γυναικῶν,
OD.21,324	μή ποτέ τις εἴπῃσι κακώτερος ἄλλος Ἀχαιῶν:
OD.21,325	ἦ πολὺ χείρονες ἄνδρες ἀμύμονος ἀνδρὸς ἄκοιτιν
OD.21,326	μνῶνται, οὐδέ τι τόξον ἐΰξοον ἐντανύουσιν:
OD.21,327	ἀλλ' ἄλλος τις πτωχὸς ἀνὴρ ἀλαλήμενος ἐλθὼν
OD.21,328	ῥηϊδίως ἐτάνυσσε βιόν, διὰ δ' ἧκε σιδήρου.
OD.21,329	ὣς ἐρέουσ', ἡμῖν δ' ἂν ἐλέγχεα ταῦτα γένοιτο."
OD.21,330	τὸν δ' αὖτε προσέειπε περίφρων Πηνελόπεια:
OD.21,331	"Εὐρύμαχ', οὔ πως ἔστιν ἐϋκλεῖας κατὰ δῆμον
OD.21,332	ἔμμεναι, οἳ δὴ οἶκον ἀτιμάζοντες ἔδουσιν
OD.21,333	ἀνδρὸς ἀριστῆος: τί δ' ἐλέγχεα ταῦτα τίθεσθε;
OD.21,334	οὗτος δὲ ξεῖνος μάλα μὲν μέγας ἠδ' εὐπηγής,
OD.21,335	πατρὸς δ' ἐξ ἀγαθοῦ γένος εὔχεται ἔμμεναι υἱός.
OD.21,336	ἀλλ' ἄγε οἱ δότε τόξον ἐΰξοον, ὄφρα ἴδωμεν.
OD.21,337	ὧδε γὰρ ἐξερέω, τὸ δὲ καὶ τετελεσμένον ἔσται:
OD.21,338	εἴ κέ μιν ἐντανύσῃ, δώῃ δέ οἱ εὖχος Ἀπόλλων,
OD.21,339	ἕσσω μιν χλαῖνάν τε χιτῶνά τε, εἵματα καλά,
OD.21,340	δώσω δ' ὀξὺν ἄκοντα, κυνῶν ἀλκτῆρα καὶ ἀνδρῶν,
OD.21,341	καὶ ξίφος ἄμφηκες: δώσω δ' ὑπὸ ποσσὶ πέδιλα,
OD.21,342	πέμψω δ' ὅππῃ μιν κραδίη θυμός τε κελεύει."
OD.21,343	τὴν δ' αὖ Τηλέμαχος πεπνυμένος ἀντίον ηὔδα:
OD.21,344	"μῆτερ ἐμή, τόξον μὲν Ἀχαιῶν οὔ τις ἐμεῖο
OD.21,345	κρείσσων, ᾧ κ' ἐθέλω, δόμεναί τε καὶ ἀρνήσασθαι,
OD.21,346	οὔθ' ὅσσοι κραναὴν Ἰθάκην κάτα κοιρανέουσιν,
OD.21,347	οὔθ' ὅσσοι νήσοισι πρὸς Ἤλιδος ἱπποβότοιο:
OD.21,348	τῶν οὔ τίς μ' ἀέκοντα βιήσεται, αἴ κ' ἐθέλωμι
OD.21,349	καὶ καθάπαξ ξείνῳ δόμεναι τάδε τόξα φέρεσθαι.
OD.21,350	ἀλλ' εἰς οἶκον ἰοῦσα τὰ σ' αὐτῆς ἔργα κόμιζε,
OD.21,351	ἱστόν τ' ἠλακάτην τε, καὶ ἀμφιπόλοισι κέλευε
OD.21,352	ἔργον ἐποίχεσθαι: τόξον δ' ἄνδρεσσι μελήσει
OD.21,353	πᾶσι, μάλιστα δ' ἐμοί: τοῦ γὰρ κράτος ἔστ' ἐνὶ οἴκῳ."
OD.21,354	ἡ μὲν θαμβήσασα πάλιν οἶκόνδε βεβήκει:
OD.21,355	παιδὸς γὰρ μῦθον πεπνυμένον ἔνθετο θυμῷ.
OD.21,356	ἐς δ' ὑπερῷ' ἀναβᾶσα σὺν ἀμφιπόλοισι γυναιξὶ
OD.21,357	κλαῖεν ἔπειτ' Ὀδυσῆα, φίλον πόσιν, ὄφρα οἱ ὕπνον
OD.21,358	ἡδὺν ἐπὶ βλεφάροισι βάλε γλαυκῶπις Ἀθήνη.
OD.21,359	αὐτὰρ ὁ τόξα λαβὼν φέρε καμπύλα δῖος ὑφορβός:
OD.21,360	μνηστῆρες δ' ἄρα πάντες ὁμόκλεον ἐν μεγάροισιν:
OD.21,361	ὧδε δέ τις εἴπεσκε νέων ὑπερηνορεόντων:
OD.21,362	"πῇ δὴ καμπύλα τόξα φέρεις, ἀμέγαρτε συβῶτα,
OD.21,363	πλαγκτέ; τάχ' αὖ σ' ἐφ' ὕεσσι κύνες ταχέες κατέδονται
OD.21,364	οἶον ἀπ' ἀνθρώπων, οὓς ἔτρεφες, εἴ κεν Ἀπόλλων
OD.21,365	ἡμῖν ἱλήκῃσι καὶ ἀθάνατοι θεοὶ ἄλλοι."
OD.21,366	ὣς φάσαν, αὐτὰρ ὁ θῆκε φέρων αὐτῇ ἐνὶ χώρῃ,
OD.21,367	δείσας, οὕνεκα πολλοὶ ὁμόκλεον ἐν μεγάροισι.
OD.21,368	Τηλέμαχος δ' ἑτέρωθεν ἀπειλήσας ἐγεγώνει:
OD.21,369	"ἄττα, πρόσω φέρε τόξα: τάχ' οὐκ ἐῢ πᾶσι πιθήσεις:
OD.21,370	μή σε καὶ ὁπλότερος περ ἐὼν ἀγρόνδε δίωμαι
OD.21,371	βάλλων χερμαδίοισι: βίηφι δὲ φέρτερός εἰμι.
OD.21,372	αἲ γὰρ πάντων τόσσον, ὅσοι κατὰ δώματ' ἔασι,
OD.21,373	μνηστήρων χερσίν τε βίηφί τε φέρτερος εἴην:
OD.21,374	τῶ κε τάχα στυγερῶς τιν' ἐγὼ πέμψαιμι νέεσθαι
OD.21,375	ἡμετέρου ἐξ οἴκου, ἐπεὶ κακὰ μηχανόωνται."
OD.21,376	ὣς ἔφαθ', οἱ δ' ἄρα πάντες ἐπ' αὐτῷ ἡδὺ γέλασσαν
OD.21,377	μνηστῆρες καὶ δὴ μέθιεν χαλεποῖο χόλοιο
OD.21,378	Τηλεμάχῳ: τὰ δὲ τόξα φέρων ἀνὰ δῶμα συβώτης
OD.21,379	ἐν χείρεσσ' Ὀδυσῆϊ δαΐφρονι θῆκε παραστάς.
OD.21,380	ἐκ δὲ καλεσσάμενος προσέφη τροφὸν Εὐρύκλειαν:
OD.21,381	"τηλέμαχος κέλεταί σε, περίφρων Εὐρύκλεια,
OD.21,382	κληῖσαι μεγάροιο θύρας πυκινῶς ἀραρυίας:
OD.21,383	ἢν δέ τις ἢ στοναχῆς ἠὲ κτύπου ἔνδον ἀκούσῃ
OD.21,384	ἀνδρῶν ἡμετέροισιν ἐν ἕρκεσι, μή τι θύραζε
OD.21,385	προβλώσκειν, ἀλλ' αὐτοῦ ἀκὴν ἔμεναι παρὰ ἔργῳ."
OD.21,386	ὣς ἄρ' ἐφώνησεν, τῇ δ' ἄπτερος ἔπλετο μῦθος,
OD.21,387	κλήϊσεν δὲ θύρας μεγάρων ἐῢ ναιεταόντων.
OD.21,388	σιγῇ δ' ἐξ οἴκοιο Φιλοίτιος ἆλτο θύραζε,
OD.21,389	κλήϊσεν δ' ἄρ' ἔπειτα θύρας εὐερκέος αὐλῆς.
OD.21,390	κεῖτο δ' ὑπ' αἰθούσῃ ὅπλον νεὸς ἀμφιελίσσης
OD.21,391	βύβλινον, ᾧ ῥ' ἐπέδησε θύρας, ἐς δ' ἤϊεν αὐτός:
OD.21,392	ἕζετ' ἔπειτ' ἐπὶ δίφρον ἰών, ἔνθεν περ ἀνέστη,
OD.21,393	εἰσορόων Ὀδυσῆα. ὁ δ' ἤδη τόξον ἐνώμα
OD.21,394	πάντῃ ἀναστρωφῶν, πειρώμενος ἔνθα καὶ ἔνθα,
OD.21,395	μὴ κέρα ἶπες ἔδοιεν ἀποιχομένοιο ἄνακτος.
OD.21,396	ὧδε δέ τις εἴπεσκεν ἰδὼν ἐς πλησίον ἄλλον:
OD.21,397	"ἦ τις θηητὴρ καὶ ἐπίκλοπος ἔπλετο τόξων:
OD.21,398	ἤ ῥά νύ που τοιαῦτα καὶ αὐτῷ οἴκοθι κεῖται,
OD.21,399	ἢ ὅ γ' ἐφορμᾶται ποιησέμεν, ὡς ἐνὶ χερσὶ
OD.21,400	νωμᾷ ἔνθα καὶ ἔνθα κακῶν ἔμπαιος ἀλήτης."
OD.21,401	ἄλλος δ' αὖτ' εἴπεσκε νέων ὑπερηνορεόντων:
OD.21,402	"αἲ γὰρ δὴ τοσσοῦτον ὀνήσιος ἀντιάσειεν,
OD.21,403	ὡς οὗτός ποτε τοῦτο δυνήσεται ἐντανύσασθαι."
OD.21,404	ὣς ἄρ' ἔφαν μνηστῆρες: ἀτὰρ πολύμητις Ὀδυσσεύς,
OD.21,405	αὐτίκ' ἐπεὶ μέγα τόξον ἐβάστασε καὶ ἴδε πάντῃ,
OD.21,406	ὡς ὅτ' ἀνὴρ φόρμιγγος ἐπιστάμενος καὶ ἀοιδῆς
OD.21,407	ῥηϊδίως ἐτάνυσσε νέῳ περὶ κόλλοπι χορδήν,
OD.21,408	ἅψας ἀμφοτέρωθεν ἐϋστρεφὲς ἔντερον οἰός,
OD.21,409	ὣς ἄρ' ἄτερ σπουδῆς τάνυσεν μέγα τόξον Ὀδυσσεύς.
OD.21,410	δεξιτερῇ δ' ἄρα χειρὶ λαβὼν πειρήσατο νευρῆς:
OD.21,411	ἡ δ' ὑπὸ καλὸν ἄεισε, χελιδόνι εἰκέλη αὐδήν.
OD.21,412	μνηστῆρσιν δ' ἄρ' ἄχος γένετο μέγα, πᾶσι δ' ἄρα χρὼς
OD.21,413	ἐτράπετο. Ζεὺς δὲ μεγάλ' ἔκτυπε σήματα φαίνων:
OD.21,414	γήθησέν τ' ἄρ' ἔπειτα πολύτλας δῖος Ὀδυσσεύς,
OD.21,415	ὅττι ῥά οἱ τέρας ἧκε Κρόνου πάϊς ἀγκυλομήτεω.
OD.21,416	εἵλετο δ' ὠκὺν ὀϊστόν, ὅ οἱ παρέκειτο τραπέζῃ
OD.21,417	γυμνός: τοὶ δ' ἄλλοι κοίλης ἔντοσθε φαρέτρης
OD.21,418	κείατο, τῶν τάχ' ἔμελλον Ἀχαιοὶ πειρήσεσθαι.
OD.21,419	τόν ῥ' ἐπὶ πήχει ἑλὼν ἕλκεν νευρὴν γλυφίδας τε,
OD.21,420	αὐτόθεν ἐκ δίφροιο καθήμενος, ἧκε δ' ὀϊστὸν
OD.21,421	ἄντα τιτυσκόμενος, πελέκεων δ' οὐκ ἤμβροτε πάντων
OD.21,422	πρώτης στειλειῆς, διὰ δ' ἀμπερὲς ἦλθε θύραζε
OD.21,423	ἰὸς χαλκοβαρής. ὁ δὲ Τηλέμαχον προσέειπε:
OD.21,424	"τηλέμαχ', οὔ σ' ὁ ξεῖνος ἐνὶ μεγάροισιν ἐλέγχει
OD.21,425	ἥμενος, οὐδέ τι τοῦ σκοποῦ ἤμβροτον οὐδέ τι τόξον
OD.21,426	δὴν ἔκαμον τανύων: ἔτι μοι μένος ἔμπεδόν ἐστιν,
OD.21,427	οὐχ ὥς με μνηστῆρες ἀτιμάζοντες ὄνονται.
OD.21,428	νῦν δ' ὥρη καὶ δόρπον Ἀχαιοῖσιν τετυκέσθαι
OD.21,429	ἐν φάει, αὐτὰρ ἔπειτα καὶ ἄλλως ἑψιάασθαι
OD.21,430	μολπῇ καὶ φόρμιγγι: τὰ γάρ τ' ἀναθήματα δαιτός."
OD.21,431	ἦ, καὶ ἐπ' ὀφρύσι νεῦσεν: ὁ δ' ἀμφέθετο ξίφος ὀξὺ
OD.21,432	Τηλέμαχος, φίλος υἱὸς Ὀδυσσῆος θείοιο,
OD.21,433	ἀμφὶ δὲ χεῖρα φίλην βάλεν ἔγχεϊ, ἄγχι δ' ἄρ' αὐτοῦ
OD.21,434	πὰρ θρόνον ἑστήκει κεκορυθμένος αἴθοπι χαλκῷ.
OD.22,1	Αὐτὰρ ὁ γυμνώθη ῥακέων πολύμητις Ὀδυσσεύς,
OD.22,2	ἆλτο δ' ἐπὶ μέγαν οὐδὸν ἔχων βιὸν ἠδὲ φαρέτρην
OD.22,3	ἰῶν ἐμπλείην, ταχέας δ' ἐκχεύατ' ὀϊστοὺς
OD.22,4	αὐτοῦ πρόσθε ποδῶν, μετὰ δὲ μνηστῆρσιν ἔειπεν:
OD.22,5	"οὗτος μὲν δὴ ἄεθλος ἀάατος ἐκτετέλεσται:
OD.22,6	νῦν αὖτε σκοπὸν ἄλλον, ὃν οὔ πώ τις βάλεν ἀνήρ,
OD.22,7	εἴσομαι, αἴ κε τύχωμι, πόρῃ δέ μοι εὖχος Ἀπόλλων."
OD.22,8	ἦ, καὶ ἐπ' Ἀντινόῳ ἰθύνετο πικρὸν ὀϊστόν.
OD.22,9	ἦ τοι ὁ καλὸν ἄλεισον ἀναιρήσεσθαι ἔμελλε,
OD.22,10	χρύσεον ἄμφωτον, καὶ δὴ μετὰ χερσὶν ἐνώμα,
OD.22,11	ὄφρα πίοι οἴνοιο: φόνος δέ οἱ οὐκ ἐνὶ θυμῷ
OD.22,12	μέμβλετο. τίς κ' οἴοιτο μετ' ἀνδράσι δαιτυμόνεσσι
OD.22,13	μοῦνον ἐνὶ πλεόνεσσι, καὶ εἰ μάλα καρτερὸς εἴη,
OD.22,14	οἷ τεύξειν θάνατόν τε κακὸν καὶ κῆρα μέλαιναν;
OD.22,15	τὸν δ' Ὀδυσεὺς κατὰ λαιμὸν ἐπισχόμενος βάλεν ἰῷ,
OD.22,16	ἀντικρὺ δ' ἁπαλοῖο δι' αὐχένος ἤλυθ' ἀκωκή.
OD.22,17	ἐκλίνθη δ' ἑτέρωσε, δέπας δέ οἱ ἔκπεσε χειρὸς
OD.22,18	βλημένου, αὐτίκα δ' αὐλὸς ἀνὰ ῥῖνας παχὺς ἦλθεν
OD.22,19	αἵματος ἀνδρομέοιο: θοῶς δ' ἀπὸ εἷο τράπεζαν
OD.22,20	ὦσε ποδὶ πλήξας, ἀπὸ δ' εἴδατα χεῦεν ἔραζε:
OD.22,21	σῖτός τε κρέα τ' ὀπτὰ φορύνετο. τοὶ δ' ὁμάδησαν
OD.22,22	μνηστῆρες κατὰ δώμαθ', ὅπως ἴδον ἄνδρα πεσόντα,
OD.22,23	ἐκ δὲ θρόνων ἀνόρουσαν ὀρινθέντες κατὰ δῶμα,
OD.22,24	πάντοσε παπταίνοντες ἐϋδμήτους ποτὶ τοίχους:
OD.22,25	οὐδέ που ἀσπὶς ἔην οὐδ' ἄλκιμον ἔγχος ἑλέσθαι.
OD.22,26	νείκειον δ' Ὀδυσῆα χολωτοῖσιν ἐπέεσσι:
OD.22,27	"ξεῖνε, κακῶς ἀνδρῶν τοξάζεαι: οὐκέτ' ἀέθλων
OD.22,28	ἄλλων ἀντιάσεις: νῦν τοι σῶς αἰπὺς ὄλεθρος.
OD.22,29	καὶ γὰρ δὴ νῦν φῶτα κατέκτανες, ὃς μέγ' ἄριστος
OD.22,30	κούρων εἰν Ἰθάκῃ: τῶ σ' ἐνθάδε γῦπες ἔδονται."
OD.22,31	ἴσκεν ἕκαστος ἀνήρ, ἐπεὶ ἦ φάσαν οὐκ ἐθέλοντα
OD.22,32	ἄνδρα κατακτεῖναι: τὸ δὲ νήπιοι οὐκ ἐνόησαν,
OD.22,33	ὡς δή σφιν καὶ πᾶσιν ὀλέθρου πείρατ' ἐφῆπτο.
OD.22,34	τοὺς δ' ἄρ' ὑπόδρα ἰδὼν προσέφη πολύμητις Ὀδυσσεύς:
OD.22,35	"ὦ κύνες, οὔ μ' ἔτ' ἐφάσκεθ' ὑπότροπον οἴκαδε νεῖσθαι
OD.22,36	δήμου ἄπο Τρώων, ὅτι μοι κατεκείρετε οἶκον
OD.22,37	δμῳῇσίν τε γυναιξὶ παρευνάζεσθε βιαίως
OD.22,38	αὐτοῦ τε ζώοντος ὑπεμνάασθε γυναῖκα,
OD.22,39	οὔτε θεοὺς δείσαντες, οἳ οὐρανὸν εὐρὺν ἔχουσιν,
OD.22,40	οὔτε τιν' ἀνθρώπων νέμεσιν κατόπισθεν ἔσεσθαι.
OD.22,41	νῦν ὕμιν καὶ πᾶσιν ὀλέθρου πείρατ' ἐφῆπται."
OD.22,42	ὣς φάτο, τοὺς δ' ἅρα πάντας ὑπὸ χλωρὸν δέος εἷλε:
OD.22,43	„πάπτηνεν δὲ ἕκαστος, ὅπῃ φύγοι αἰπὺν ὄλεθρον.“
OD.22,44	Εὐρύμαχος δέ μιν οἶος ἀμειβόμενος προσέειπεν:
OD.22,45	"εἰ μὲν δὴ Ὀδυσεὺς Ἰθακήσιος εἰλήλουθας,
OD.22,46	ταῦτα μὲν αἴσιμα εἶπες, ὅσα ῥέζεσκον Ἀχαιοί,
OD.22,47	πολλὰ μὲν ἐν μεγάροισιν ἀτάσθαλα, πολλὰ δ' ἐπ' ἀγροῦ.
OD.22,48	ἀλλ' ὁ μὲν ἤδη κεῖται, ὃς αἴτιος ἔπλετο πάντων,
OD.22,49	Ἀντίνοος: οὗτος γὰρ ἐπίηλεν τάδε ἔργα,
OD.22,50	οὔ τι γάμου τόσσον κεχρημένος οὐδὲ χατίζων,
OD.22,51	ἀλλ' ἄλλα φρονέων, τά οἱ οὐκ ἐτέλεσσε Κρονίων,
OD.22,52	ὄφρ' Ἰθάκης κατὰ δῆμον ἐϋκτιμένης βασιλεύοι
OD.22,53	αὐτός, ἀτὰρ σὸν παῖδα κατακτείνειε λοχήσας.
OD.22,54	νῦν δ' ὁ μὲν ἐν μοίρῃ πέφαται, σὺ δὲ φείδεο λαῶν
OD.22,55	σῶν: ἀτὰρ ἄμμες ὄπισθεν ἀρεσσάμενοι κατὰ δῆμον,
OD.22,56	ὅσσα τοι ἐκπέποται καὶ ἐδήδοται ἐν μεγάροισι,
OD.22,57	τιμὴν ἀμφὶς ἄγοντες ἐεικοσάβοιον ἕκαστος,
OD.22,58	χαλκόν τε χρυσόν τ' ἀποδώσομεν, εἰς ὅ κε σὸν κῆρ
OD.22,59	ἰανθῇ: πρὶν δ' οὔ τι νεμεσσητὸν κεχολῶσθαι."
OD.22,60	τὸν δ' ἄρ' ὑπόδρα ἰδὼν προσέφη πολύμητις Ὀδυσσεύς:
OD.22,61	"Εὐρύμαχ', οὐδ' εἴ μοι πατρώϊα πάντ' ἀποδοῖτε,
OD.22,62	ὅσσα τε νῦν ὔμμ' ἐστὶ καὶ εἴ ποθεν ἄλλ' ἐπιθεῖτε,
OD.22,63	οὐδέ κεν ὧς ἔτι χεῖρας ἐμὰς λήξαιμι φόνοιο,
OD.22,64	πρὶν πᾶσαν μνηστῆρας ὑπερβασίην ἀποτεῖσαι.
OD.22,65	νῦν ὕμιν παράκειται ἐναντίον ἠὲ μάχεσθαι
OD.22,66	ἢ φεύγειν, ὅς κεν θάνατον καὶ κῆρας ἀλύξῃ:
OD.22,67	ἀλλά τιν' οὐ φεύξεσθαι ὀΐομαι αἰπὺν ὄλεθρον."
OD.22,68	ὣς φάτο, τῶν δ' αὐτοῦ λύτο γούνατα καὶ φίλον ἦτορ.
OD.22,69	τοῖσιν δ' Εὐρύμαχος μετεφώνεε δεύτερον αὖτις:
OD.22,70	"ὦ φίλοι, οὐ γὰρ σχήσει ἀνὴρ ὅδε χεῖρας ἀάπτους,
OD.22,71	ἀλλ' ἐπεὶ ἔλλαβε τόξον ἐΰξοον ἠδὲ φαρέτρην,
OD.22,72	οὐδοῦ ἄπο ξεστοῦ τοξάσσεται, εἰς ὅ κε πάντας
OD.22,73	ἄμμε κατακτείνῃ. ἀλλὰ μνησώμεθα χάρμης:
OD.22,74	φάσγανά τε σπάσσασθε καὶ ἀντίσχεσθε τραπέζας
OD.22,75	ἰῶν ὠκυμόρων: ἐπὶ δ' αὐτῷ πάντες ἔχωμεν
OD.22,76	ἁθρόοι, εἴ κέ μιν οὐδοῦ ἀπώσομεν ἠδὲ θυράων,
OD.22,77	ἔλθωμεν δ' ἀνὰ ἄστυ, βοὴ δ' ὤκιστα γένηται:
OD.22,78	τῶ κε τάχ' οὗτος ἀνὴρ νῦν ὕστατα τοξάσσαιτο."
OD.22,79	ὣς ἄρα φωνήσας εἰρύσσατο φάσγανον ὀξύ,
OD.22,80	χάλκεον, ἀμφοτέρωθεν ἀκαχμένον, ἆλτο δ' ἐπ' αὐτῷ
OD.22,81	σμερδαλέα ἰάχων: ὁ δ' ἁμαρτὴ δῖος Ὀδυσσεὺς
OD.22,82	ἰὸν ἀποπροΐει, βάλε δὲ στῆθος παρὰ μαζόν,
OD.22,83	ἐν δέ οἱ ἥπατι πῆξε θοὸν βέλος. ἐκ δ' ἄρα χειρὸς
OD.22,84	φάσγανον ἧκε χαμᾶζε, περιρρηδὴς δὲ τραπέζῃ
OD.22,85	κάππεσεν ἰδνωθείς, ἀπὸ δ' εἴδατα χεῦεν ἔραζε
OD.22,86	καὶ δέπας ἀμφικύπελλον: ὁ δὲ χθόνα τύπτε μετώπῳ
OD.22,87	θυμῷ ἀνιάζων, ποσὶ δὲ θρόνον ἀμφοτέροισι
OD.22,88	λακτίζων ἐτίνασσε: κατ' ὀφθαλμῶν δ' ἔχυτ' ἀχλύς.
OD.22,89	ἀμφίνομος δ' Ὀδυσῆος ἐείσατο κυδαλίμοιο
OD.22,90	ἀντίος ἀΐξας, εἴρυτο δὲ φάσγανον ὀξύ,
OD.22,91	εἴ πώς οἱ εἴξειε θυράων. ἀλλ' ἄρα μιν φθῆ
OD.22,92	Τηλέμαχος κατόπισθε βαλὼν χαλκήρεϊ δουρὶ
OD.22,93	ὤμων μεσσηγύς, διὰ δὲ στήθεσφιν ἔλασσε:
OD.22,94	δούπησεν δὲ πεσών, χθόνα δ' ἤλασε παντὶ μετώπῳ.
OD.22,95	Τηλέμαχος δ' ἀπόρουσε, λιπὼν δολιχόσκιον ἔγχος
OD.22,96	αὐτοῦ ἐν Ἀμφινόμῳ: περὶ γὰρ δίε, μή τις Ἀχαιῶν
OD.22,97	ἔγχος ἀνελκόμενον δολιχόσκιον ἢ ἐλάσειε
OD.22,98	φασγάνῳ ἀΐξας ἠὲ προπρηνέα τύψας.
OD.22,99	βῆ δὲ θέειν, μάλα δ' ὦκα φίλον πατέρ' εἰσαφίκανεν,
OD.22,100	ἀγχοῦ δ' ἱστάμενος ἔπεα πτερόεντα προσηύδα:
OD.22,101	"ὦ πάτερ, ἤδη τοι σάκος οἴσω καὶ δύο δοῦρε
OD.22,102	καὶ κυνέην πάγχαλκον, ἐπὶ κροτάφοισ' ἀραρυῖαν,
OD.22,103	αὐτός τ' ἀμφιβαλεῦμαι ἰών, δώσω δὲ συβώτῃ
OD.22,104	καὶ τῷ βουκόλῳ ἄλλα: τετευχῆσθαι γὰρ ἄμεινον."
OD.22,105	τὸν δ' ἀπαμειβόμενος προσέφη πολύμητις Ὀδυσσεύς:
OD.22,106	"οἶσε θέων, εἷός μοι ἀμύνεσθαι πάρ' ὀϊστοί,
OD.22,107	μή μ' ἀποκινήσωσι θυράων μοῦνον ἐόντα."
OD.22,108	ὣς φάτο, Τηλέμαχος δὲ φίλῳ ἐπεπείθετο πατρί,
OD.22,109	βῆ δ' ἴμεναι θάλαμόνδ', ὅθι οἱ κλυτὰ τεύχεα κεῖτο.
OD.22,110	ἔνθεν τέσσαρα μὲν σάκε' εἵλετο, δούρατα δ' ὀκτὼ
OD.22,111	καὶ πίσυρας κυνέας χαλκήρεας ἱπποδασείας:
OD.22,112	βῆ δὲ φέρων, μάλα δ' ὦκα φίλον πατέρ' εἰσαφίκανεν.
OD.22,113	αὐτὸς δὲ πρώτιστα περὶ χροῒ δύσετο χαλκόν:
OD.22,114	ὣς δ' αὔτως τὼ δμῶε δυέσθην τεύχεα καλά,
OD.22,115	ἔσταν δ' ἀμφ' Ὀδυσῆα δαΐφρονα ποικιλομήτην.
OD.22,116	αὐτὰρ ὅ γ', ὄφρα μὲν αὐτῷ ἀμύνεσθαι ἔσαν ἰοί,
OD.22,117	τόφρα μνηστήρων ἕνα γ' αἰεὶ ᾧ ἐνὶ οἴκῳ
OD.22,118	βάλλε τιτυσκόμενος: τοὶ δ' ἀγχιστῖνοι ἔπιπτον.
OD.22,119	αὐτὰρ ἐπεὶ λίπον ἰοὶ ὀϊστεύοντα ἄνακτα,
OD.22,120	τόξον μὲν πρὸς σταθμὸν ἐϋσταθέος μεγάροιο
OD.22,121	ἔκλιν' ἑστάμεναι, πρὸς ἐνώπια παμφανόωντα,
OD.22,122	αὐτὸς δ' ἀμφ' ὤμοισι σάκος θέτο τετραθέλυμνον,
OD.22,123	κρατὶ δ' ἐπ' ἰφθίμῳ κυνέην εὔτυκτον ἔθηκεν,
OD.22,124	ἵππουριν, δεινὸν δὲ λόφος καθύπερθεν ἔνευεν:
OD.22,125	εἵλετο δ' ἄλκιμα δοῦρε δύω κεκορυθμένα χαλκῷ.
OD.22,126	ὀρσοθύρη δέ τις ἔσκεν ἐϋδμήτῳ ἐνὶ τοίχῳ,
OD.22,127	ἀκρότατον δὲ παρ' οὐδὸν ἐϋσταθέος μεγάροιο
OD.22,128	ἦν ὁδὸς ἐς λαύρην, σανίδες δ' ἔχον εὖ ἀραρυῖαι:
OD.22,129	τὴν Ὀδυσεὺς φράζεσθαι ἀνώγει δῖον ὑφορβὸν
OD.22,130	ἑσταότ' ἄγχ' αὐτῆς: μία δ' οἴη γίνετ' ἐφορμή.
OD.22,131	τοῖς δ' Ἀγέλεως μετέειπεν ἔπος πάντεσσι πιφαύσκων:
OD.22,132	"ὦ φίλοι, οὐκ ἂν δή τις ἀν' ὀρσοθύρην ἀναβαίη
OD.22,133	καὶ εἴποι λαοῖσι, βοὴ δ' ὤκιστα γένοιτο;
OD.22,134	τῶ κε τάχ' οὗτος ἀνὴρ νῦν ὕστατα τοξάσσαιτο."
OD.22,135	τὸν δ' αὖτε προσέειπε Μελάνθιος, αἰπόλος αἰγῶν:
OD.22,136	"οὔ πως ἔστ', Ἀγέλαε διοτρεφές: ἄγχι γὰρ αἰνῶς
OD.22,137	αὐλῆς καλὰ θύρετρα, καὶ ἀργαλέον στόμα λαύρης:
OD.22,138	καί χ' εἷς πάντας ἐρύκοι ἀνήρ, ὅς τ' ἄλκιμος εἴη.
OD.22,139	ἀλλ' ἄγεθ', ὑμῖν τεύχε' ἐνείκω θωρηχθῆναι
OD.22,140	ἐκ θαλάμου: ἔνδον γάρ, ὀΐομαι, οὐδέ πῃ ἄλλῃ
OD.22,141	τεύχεα κατθέσθην Ὀδυσεὺς καὶ φαίδιμος υἱός."
OD.22,142	ὣς εἰπὼν ἀνέβαινε Μελάνθιος, αἰπόλος αἰγῶν,
OD.22,143	ἐς θαλάμους Ὀδυσῆος ἀνὰ ῥῶγας μεγάροιο.
OD.22,144	ἔνθεν δώδεκα μὲν σάκε' ἔξελε, τόσσα δὲ δοῦρα
OD.22,145	καὶ τόσσας κυνέας χαλκήρεας ἱπποδασείας:
OD.22,146	βῆ δ' ἴμεναι, μάλα δ' ὦκα φέρων μνηστῆρσιν ἔδωκε.
OD.22,147	καὶ τότ' Ὀδυσσῆος λύτο γούνατα καὶ φίλον ἦτορ,
OD.22,148	ὡς περιβαλλομένους ἴδε τεύχεα χερσί τε δοῦρα
OD.22,149	μακρὰ τινάσσοντας: μέγα δ' αὐτῷ φαίνετο ἔργον.
OD.22,150	αἶψα δὲ Τηλέμαχον ἔπεα πτερόεντα προσηύδα:
OD.22,151	"τηλέμαχ', ἦ μάλα δή τις ἐνὶ μεγάροισι γυναικῶν
OD.22,152	νῶϊν ἐποτρύνει πόλεμον κακὸν ἠὲ Μελανθεύς."
OD.22,153	τὸν δ' αὖ Τηλέμαχος πεπνυμένος ἀντίον ηὔδα:
OD.22,154	"ὦ πάτερ, αὐτὸς ἐγὼ τόδε γ' ἤμβροτον, --οὐδέ τις ἄλλος
OD.22,155	αἴτιος, --ὃς θαλάμοιο θύρην πυκινῶς ἀραρυῖαν
OD.22,156	κάλλιπον ἀγκλίνας: τῶν δὲ σκοπὸς ἦεν ἀμείνων.
OD.22,157	ἀλλ' ἴθι, δῖ' Εὔμαιε, θύρην ἐπίθες θαλάμοιο,
OD.22,158	καὶ φράσαι, ἤ τις ἄρ' ἐστὶ γυναικῶν, ἣ τάδε ῥέζει,
OD.22,159	ἦ υἱὸς Δολίοιο Μελανθεύς, τόν περ ὀΐω."
OD.22,160	ὣς οἱ μὲν τοιαῦτα πρὸς ἀλλήλους ἀγόρευον.
OD.22,161	βῆ δ' αὖτις θάλαμόνδε Μελάνθιος, αἰπόλος αἰγῶν,
OD.22,162	οἴσων τεύχεα καλά: νόησε δὲ δῖος ὑφορβός,
OD.22,163	αἶψα δ' Ὀδυσσῆα προσεφώνεεν ἐγγὺς ἐόντα:
OD.22,164	"διογενὲς Λαερτιάδη, πολυμήχαν' Ὀδυσσεῦ,
OD.22,165	κεῖνος δὴ αὖτ' ἀΐδηλος ἀνήρ, ὃν ὀϊόμεθ' αὐτοί,
OD.22,166	ἔρχεται ἐς θάλαμον: σὺ δέ μοι νημερτὲς ἐνίσπες,
OD.22,167	ἤ μιν ἀποκτείνω, αἴ κε κρείσσων γε γένωμαι,
OD.22,168	ἦέ σοι ἐνθάδ' ἄγω, ἵν' ὑπερβασίας ἀποτείσῃ
OD.22,169	πολλάς, ὅσσας οὗτος ἐμήσατο σῷ ἐνὶ οἴκῳ."
OD.22,170	τὸν δ' ἀπαμειβόμενος προσέφη πολύμητις Ὀδυσσεύς:
OD.22,171	"ἦ τοι ἐγὼ καὶ Τηλέμαχος μνηστῆρας ἀγαυοὺς
OD.22,172	σχήσομεν ἔντοσθεν μεγάρων μάλα περ μεμαῶτας:
OD.22,173	σφῶϊ δ' ἀποστρέψαντε πόδας καὶ χεῖρας ὕπερθεν
OD.22,174	„ἐς θάλαμον βαλέειν, σανίδας δ' ἐκδῆσαι ὄπισθε,“
OD.22,175	σειρὴν δὲ πλεκτὴν ἐξ αὐτοῦ πειρήναντε
OD.22,176	κίον' ἀν' ὑψηλὴν ἐρύσαι πελάσαι τε δοκοῖσιν,
OD.22,177	ὥς κεν δηθὰ ζωὸς ἐὼν χαλέπ' ἄλγεα πάσχῃ."
OD.22,178	ὣς ἔφαθ', οἱ δ' ἄρα τοῦ μάλα μὲν κλύον ἠδ' ἐπίθοντο,
OD.22,179	βὰν δ' ἴμεν ἐς θάλαμον, λαθέτην δέ μιν ἔνδον ἐόντα.
OD.22,180	ἦ τοι ὁ μὲν θαλάμοιο μυχὸν κάτα τεύχε' ἐρεύνα,
OD.22,181	τὼ δ' ἔσταν ἑκάτερθε παρὰ σταθμοῖσι μένοντε.
OD.22,182	εὖθ' ὑπὲρ οὐδὸν ἔβαινε Μελάνθιος, αἰπόλος αἰγῶν,
OD.22,183	τῇ ἑτέρῃ μὲν χειρὶ φέρων καλὴν τρυφάλειαν,
OD.22,184	τῇ δ' ἑτέρῃ σάκος εὐρὺ γέρον, πεπαλαγμένον ἄζῃ,
OD.22,185	Λαέρτεω ἥρωος, ὃ κουρίζων φορέεσκε:
OD.22,186	δὴ τότε γ' ἤδη κεῖτο, ῥαφαὶ δ' ἐλέλυντο ἱμάντων:
OD.22,187	τὼ δ' ἄρ' ἐπαΐξανθ' ἑλέτην ἔρυσάν τέ μιν εἴσω
OD.22,188	κουρίξ, ἐν δαπέδῳ δὲ χαμαὶ βάλον ἀχνύμενον κῆρ,
OD.22,189	σὺν δὲ πόδας χεῖράς τε δέον θυμαλγέϊ δεσμῷ
OD.22,190	εὖ μάλ' ἀποστρέψαντε διαμπερές, ὡς ἐκέλευσεν
OD.22,191	„υἱὸς Λαέρταο, πολύτλας δῖος Ὀδυσσεύς:“
OD.22,192	σειρὴν δὲ πλεκτὴν ἐξ αὐτοῦ πειρήναντε
OD.22,193	κίον' ἀν' ὑψηλὴν ἔρυσαν πέλασάν τε δοκοῖσι.
OD.22,194	τὸν δ' ἐπικερτομέων προσέφης, Εὔμαιε συβῶτα:
OD.22,195	"νῦν μὲν δὴ μάλα πάγχυ, Μελάνθιε, νύκτα φυλάξεις,
OD.22,196	εὐνῇ ἔνι μαλακῇ καταλέγμενος, ὥς σε ἔοικεν:
OD.22,197	οὐδὲ σέ γ' ἠριγένεια παρ' Ὠκεανοῖο ῥοάων
OD.22,198	λήσει ἀνερχομένη χρυσόθρονος, ἡνίκ' ἀγινεῖς
OD.22,199	αἶγας μνηστήρεσσι δόμον κάτα δαῖτα πένεσθαι."
OD.22,200	ὣς ὁ μὲν αὖθι λέλειπτο, ταθεὶς ὀλοῷ ἐνὶ δεσμῷ:
OD.22,201	τὼ δ' ἐς τεύχεα δύντε, θύρην ἐπιθέντε φαεινήν,
OD.22,202	βήτην εἰς Ὀδυσῆα δαΐφρονα ποικιλομήτην.
OD.22,203	ἔνθα μένος πνείοντες ἐφέστασαν, οἱ μὲν ἐπ' οὐδοῦ
OD.22,204	τέσσαρες, οἱ δ' ἔντοσθε δόμων πολέες τε καὶ ἐσθλοί.
OD.22,205	τοῖσι δ' ἐπ' ἀγχίμολον θυγάτηρ Διὸς ἦλθεν Ἀθήνη
OD.22,206	Μέντορι εἰδομένη ἠμὲν δέμας ἠδὲ καὶ αὐδήν.
OD.22,207	τὴν δ' Ὀδυσεὺς γήθησεν ἰδὼν καὶ μῦθον ἔειπε:
OD.22,208	"μέντορ, ἄμυνον ἀρήν, μνῆσαι δ' ἐτάροιο φίλοιο,
OD.22,209	ὅς σ' ἀγαθὰ ῥέζεσκον: ὁμηλικίη δέ μοί ἐσσι."
OD.22,210	ὣς φάτ', ὀϊόμενος λαοσσόον ἔμμεν' Ἀθήνην.
OD.22,211	μνηστῆρες δ' ἑτέρωθεν ὁμόκλεον ἐν μεγάροισι:
OD.22,212	πρῶτος τήν γ' ἐνένιπε Δαμαστορίδης Ἀγέλαος:
OD.22,213	"μέντορ, μή σ' ἐπέεσσι παραιπεπίθῃσιν Ὀδυσσεὺς
OD.22,214	μνηστήρεσσι μάχεσθαι, ἀμυνέμεναι δὲ οἷ αὐτῷ.
OD.22,215	ὧδε γὰρ ἡμέτερόν γε νόον τελέεσθαι ὀΐω:
OD.22,216	ὁππότε κεν τούτους κτέωμεν, πατέρ' ἠδὲ καὶ υἱόν,
OD.22,217	ἐν δὲ σὺ τοῖσιν ἔπειτα πεφήσεαι, οἷα μενοινᾷς
OD.22,218	ἕρδειν ἐν μεγάροις: σῷ δ' αὐτοῦ κράατι τείσεις.
OD.22,219	αὐτὰρ ἐπὴν ὑμέων γε βίας ἀφελώμεθα χαλκῷ,
OD.22,220	κτήμαθ' ὁπόσσα τοί ἐστι, τά τ' ἔνδοθι καὶ τὰ θύρηφι,
OD.22,221	τοῖσιν Ὀδυσσῆος μεταμείξομεν: οὐδέ τοι υἷας
OD.22,222	ζώειν ἐν μεγάροισιν ἐάσομεν, οὐδὲ θύγατρας
OD.22,223	οὐδ' ἄλοχον κεδνὴν Ἰθάκης κατὰ ἄστυ πολεύειν."
OD.22,224	ὣς φάτ', Ἀθηναίη δὲ χολώσατο κηρόθι μᾶλλον,
OD.22,225	νείκεσσεν δ' Ὀδυσῆα χολωτοῖσιν ἐπέεσσιν:
OD.22,226	"οὐκέτι σοί γ', Ὀδυσεῦ, μένος ἔμπεδον οὐδέ τις ἀλκή,
OD.22,227	οἵη ὅτ' ἀμφ' Ἑλένῃ λευκωλένῳ εὐπατερείῃ
OD.22,228	εἰνάετες Τρώεσσιν ἐμάρναο νωλεμὲς αἰεί,
OD.22,229	πολλοὺς δ' ἄνδρας ἔπεφνες ἐν αἰνῇ δηϊοτῆτι,
OD.22,230	σῇ δ' ἥλω βουλῇ Πριάμου πόλις εὐρυάγυια.
OD.22,231	πῶς δὴ νῦν, ὅτε σόν γε δόμον καὶ κτήμαθ' ἱκάνεις,
OD.22,232	ἄντα μνηστήρων ὀλοφύρεαι ἄλκιμος εἶναι;
OD.22,233	ἀλλ' ἄγε δεῦρο, πέπον, παρ' ἔμ' ἵστασο καὶ ἴδε ἔργον,
OD.22,234	ὄφρ' εἰδῇς, οἷός τοι ἐν ἀνδράσι δυσμενέεσσι
OD.22,235	Μέντωρ Ἀλκιμίδης εὐεργεσίας ἀποτίνειν."
OD.22,236	ἦ ῥα, καὶ οὔ πω πάγχυ δίδου ἑτεραλκέα νίκην,
OD.22,237	ἀλλ' ἔτ' ἄρα σθένεός τε καὶ ἀλκῆς πειρήτιζεν
OD.22,238	ἠμὲν Ὀδυσσῆος ἠδ' υἱοῦ κυδαλίμοιο.
OD.22,239	αὐτὴ δ' αἰθαλόεντος ἀνὰ μεγάροιο μέλαθρον
OD.22,240	ἕζετ' ἀναΐξασα, χελιδόνι εἰκέλη ἄντην.
OD.22,241	μνηστῆρας δ' ὤτρυνε Δαμαστορίδης Ἀγέλαος
OD.22,242	Εὐρύνομός τε καὶ Ἀμφιμέδων Δημοπτόλεμός τε
OD.22,243	Πείσανδρός τε Πολυκτορίδης Πόλυβός τε δαΐφρων:
OD.22,244	οἱ γὰρ μνηστήρων ἀρετῇ ἔσαν ἔξοχ' ἄριστοι,
OD.22,245	ὅσσοι ἔτ' ἔζωον περί τε ψυχέων ἐμάχοντο:
OD.22,246	τοὺς δ' ἤδη ἐδάμασσε βιὸς καὶ ταρφέες ἰοί.
OD.22,247	τοῖς δ' Ἀγέλεως μετέειπεν ἔπος πάντεσσι πιφαύσκων:
OD.22,248	"ὦ φίλοι, ἤδη σχήσει ἀνὴρ ὅδε χεῖρας ἀάπτους:
OD.22,249	καὶ δή οἱ Μέντωρ μὲν ἔβη κενὰ εὔγματα εἰπών,
OD.22,250	οἱ δ' οἶοι λείπονται ἐπὶ πρώτῃσι θύρῃσι.
OD.22,251	τῶ νῦν μὴ ἅμα πάντες ἐφίετε δούρατα μακρά,
OD.22,252	ἀλλ' ἄγεθ' οἱ ἓξ πρῶτον ἀκοντίσατ', αἴ κέ ποθι Ζεὺς
OD.22,253	δώῃ Ὀδυσσῆα βλῆσθαι καὶ κῦδος ἀρέσθαι.
OD.22,254	τῶν δ' ἄλλων οὐ κῆδος, ἐπὴν οὗτός γε πέσῃσιν."
OD.22,255	ὣς ἔφαθ', οἱ δ' ἄρα πάντες ἀκόντισαν, ὡς ἐκέλευεν,
OD.22,256	ἱέμενοι: τὰ δὲ πάντα ἐτώσια θῆκεν Ἀθήνη.
OD.22,257	τῶν ἄλλος μὲν σταθμὸν ἐϋσταθέος μεγάροιο
OD.22,258	βεβλήκειν, ἄλλος δὲ θύρην πυκινῶς ἀραρυῖαν:
OD.22,259	ἄλλου δ' ἐν τοίχῳ μελίη πέσε χαλκοβάρεια.
OD.22,260	αὐτὰρ ἐπεὶ δὴ δούρατ' ἀλεύαντο μνηστήρων,
OD.22,261	τοῖσ' ἄρα μύθων ἦρχε πολύτλας δῖος Ὀδυσσεύς:
OD.22,262	"ὦ φίλοι, ἤδη μέν κεν ἐγὼν εἴποιμι καὶ ἄμμι
OD.22,263	μνηστήρων ἐς ὅμιλον ἀκοντίσαι, οἳ μεμάασιν
OD.22,264	ἡμέας ἐξεναρίξαι ἐπὶ προτέροισι κακοῖσιν."
OD.22,265	ὣς ἔφαθ', οἱ δ' ἄρα πάντες ἀκόντισαν ὀξέα δοῦρα
OD.22,266	ἄντα τιτυσκόμενοι: Δημοπτόλεμον μὲν Ὀδυσσεύς,
OD.22,267	Εὐρυάδην δ' ἄρα Τηλέμαχος, Ἔλατον δὲ συβώτης,
OD.22,268	Πείσανδρον δ' ἄρ' ἔπεφνε βοῶν ἐπιβουκόλος ἀνήρ.
OD.22,269	οἱ μὲν ἔπειθ' ἅμα πάντες ὀδὰξ ἕλον ἄσπετον οὖδας,
OD.22,270	μνηστῆρες δ' ἀνεχώρησαν μεγάροιο μυχόνδε:
OD.22,271	τοὶ δ' ἄρ' ἐπήϊξαν, νεκύων δ' ἐξ ἔγχε' ἕλοντο.
OD.22,272	αὖτις δὲ μνηστῆρες ἀκόντισαν ὀξέα δοῦρα
OD.22,273	ἱέμενοι: τὰ δὲ πολλὰ ἐτώσια θῆκεν Ἀθήνη.
OD.22,274	τῶν ἄλλος μὲν σταθμὸν ἐϋσταθέος μεγάροιο
OD.22,275	βεβλήκειν, ἄλλος δὲ θύρην πυκινῶς ἀραρυῖαν:
OD.22,276	ἄλλου δ' ἐν τοίχῳ μελίη πέσε χαλκοβάρεια.
OD.22,277	Ἀμφιμέδων δ' ἄρα Τηλέμαχον βάλε χεῖρ' ἐπὶ καρπῷ
OD.22,278	λίγδην, ἄκρην δὲ ῥινὸν δηλήσατο χαλκός.
OD.22,279	Κτήσιππος δ' Εὔμαιον ὑπὲρ σάκος ἔγχεϊ μακρῷ
OD.22,280	ὦμον ἐπέγραψεν: τὸ δ' ὑπέρπτατο, πῖπτε δ' ἔραζε.
OD.22,281	τοὶ δ' αὖτ' ἀμφ' Ὀδυσῆα δαΐφρονα ποικιλομήτην
OD.22,282	μνηστήρων ἐς ὅμιλον ἀκόντισαν ὀξέα δοῦρα.
OD.22,283	ἔνθ' αὖτ' Εὐρυδάμαντα βάλε πτολίπορθος Ὀδυσσεύς,
OD.22,284	Ἀμφιμέδοντα δὲ Τηλέμαχος, Πόλυβον δὲ συβώτης:
OD.22,285	Κτήσιππον δ' ἄρ' ἔπειτα βοῶν ἐπιβουκόλος ἀνὴρ
OD.22,286	βεβλήκει πρὸς στῆθος, ἐπευχόμενος δὲ προσηύδα:
OD.22,287	"ὦ Πολυθερσεΐδη φιλοκέρτομε, μή ποτε πάμπαν
OD.22,288	εἴκων ἀφραδίῃς μέγα εἰπεῖν, ἀλλὰ θεοῖσι
OD.22,289	μῦθον ἐπιτρέψαι, ἐπεὶ ἦ πολὺ φέρτεροί εἰσι.
OD.22,290	τοῦτό τοι ἀντὶ ποδὸς ξεινήϊον, ὅν ποτ' ἔδωκας
OD.22,291	ἀντιθέῳ Ὀδυσῆϊ δόμον κάτ' ἀλητεύοντι."
OD.22,292	ἦ ῥα βοῶν ἑλίκων ἐπιβουκόλος: αὐτὰρ Ὀδυσσεὺς
OD.22,293	οὖτα Δαμαστορίδην αὐτοσχεδὸν ἔγχεϊ μακρῷ:
OD.22,294	Τηλέμαχος δ' Εὐηνορίδην Λειώκριτον οὖτα
OD.22,295	δουρὶ μέσον κενεῶνα, διαπρὸ δὲ χαλκὸν ἔλασσεν:
OD.22,296	ἤριπε δὲ πρηνής, χθόνα δ' ἤλασε παντὶ μετώπῳ.
OD.22,297	δὴ τότ' Ἀθηναίη φθισίμβροτον αἰγίδ' ἀνέσχεν
OD.22,298	ὑψόθεν ἐξ ὀροφῆς: τῶν δὲ φρένες ἐπτοίηθεν.
OD.22,299	οἱ δ' ἐφέβοντο κατὰ μέγαρον βόες ὣς ἀγελαῖαι:
OD.22,300	τὰς μέν τ' αἰόλος οἶστρος ἐφορμηθεὶς ἐδόνησεν
OD.22,301	ὥρῃ ἐν εἰαρινῇ, ὅτε τ' ἤματα μακρὰ πέλονται:
OD.22,302	οἱ δ' ὥς τ' αἰγυπιοὶ γαμψώνυχες ἀγκυλοχῆλαι
OD.22,303	ἐξ ὀρέων ἐλθόντες ἐπ' ὀρνίθεσσι θόρωσι.
OD.22,304	ταὶ μέν τ' ἐν πεδίῳ νέφεα πτώσσουσαι ἵενται,
OD.22,305	οἱ δέ τε τὰς ὀλέκουσιν ἐπάλμενοι, οὐδέ τις ἀλκὴ
OD.22,306	γίνεται οὐδὲ φυγή: χαίρουσι δέ τ' ἀνέρες ἄγρῃ:
OD.22,307	ὣς ἄρα τοὶ μνηστῆρας ἐπεσσύμενοι κατὰ δῶμα
OD.22,308	τύπτον ἐπιστροφάδην: τῶν δὲ στόνος ὤρνυτ' ἀεικὴς
OD.22,309	κράτων τυπτομένων, δάπεδον δ' ἅπαν αἵματι θῦεν.
OD.22,310	λειώδης δ' Ὀδυσῆος ἐπεσσύμενος λάβε γούνων
OD.22,311	καί μιν λισσόμενος ἔπεα πτερόεντα προσηύδα:
OD.22,312	"γουνοῦμαί σ', Ὀδυσεῦ: σὺ δέ μ' αἴδεο καί μ' ἐλέησον:
OD.22,313	οὐ γάρ πώ τινά φημι γυναικῶν ἐν μεγάροισιν
OD.22,314	εἰπεῖν οὐδέ τι ῥέξαι ἀτάσθαλον: ἀλλὰ καὶ ἄλλους
OD.22,315	παύεσκον μνηστῆρας, ὅτις τοιαῦτά γε ῥέζοι.
OD.22,316	ἀλλά μοι οὐ πείθοντο κακῶν ἄπο χεῖρας ἔχεσθαι:
OD.22,317	τῶ καὶ ἀτασθαλίῃσιν ἀεικέα πότμον ἐπέσπον.
OD.22,318	αὐτὰρ ἐγὼ μετὰ τοῖσι θυοσκόος οὐδὲν ἐοργὼς
OD.22,319	κείσομαι, ὡς οὐκ ἔστι χάρις μετόπισθ' εὐεργέων."
OD.22,320	τὸν δ' ἄρ' ὑπόδρα ἰδὼν προσέφη πολύμητις Ὀδυσσεύς:
OD.22,321	"εἰ μὲν δὴ μετὰ τοῖσι θυοσκόος εὔχεαι εἶναι,
OD.22,322	πολλάκι που μέλλεις ἀρήμεναι ἐν μεγάροισι
OD.22,323	τηλοῦ ἐμοὶ νόστοιο τέλος γλυκεροῖο γενέσθαι,
OD.22,324	σοὶ δ' ἄλοχόν τε φίλην σπέσθαι καὶ τέκνα τεκέσθαι:
OD.22,325	τῶ οὐκ ἂν θάνατόν γε δυσηλεγέα προφύγοισθα."
OD.22,326	ὣς ἄρα φωνήσας ξίφος εἵλετο χειρὶ παχείῃ
OD.22,327	κείμενον, ὅ ῥ' Ἀγέλαος ἀποπροέηκε χαμᾶζε
OD.22,328	κτεινόμενος: τῷ τόν γε κατ' αὐχένα μέσσον ἔλασσε:
OD.22,329	φθεγγομένου δ' ἄρα τοῦ γε κάρη κονίῃσιν ἐμίχθη.
OD.22,330	τερπιάδης δ' ἔτ' ἀοιδὸς ἀλύσκανε κῆρα μέλαιναν,
OD.22,331	Φήμιος, ὅς ῥ' ἤειδε παρὰ μνηστῆρσιν ἀνάγκῃ.
OD.22,332	ἔστη δ' ἐν χείρεσσιν ἔχων φόρμιγγα λίγειαν
OD.22,333	ἄγχι παρ' ὀρσοθύρην: δίχα δὲ φρεσὶ μερμήριζεν,
OD.22,334	ἢ ἐκδὺς μεγάροιο Διὸς μεγάλου ποτὶ βωμὸν
OD.22,335	ἑρκείου ἕζοιτο τετυγμένον, ἔνθ' ἄρα πολλὰ
OD.22,336	Λαέρτης Ὀδυσεύς τε βοῶν ἐπὶ μηρί' ἔκηαν,
OD.22,337	ἦ γούνων λίσσοιτο προσαΐξας Ὀδυσῆα.
OD.22,338	ὧδε δέ οἱ φρονέοντι δοάσσατο κέρδιον εἶναι,
OD.22,339	γούνων ἅψασθαι Λαερτιάδεω Ὀδυσῆος.
OD.22,340	ἦ τοι ὁ φόρμιγγα γλαφυρὴν κατέθηκε χαμᾶζε
OD.22,341	μεσσηγὺς κρητῆρος ἰδὲ θρόνου ἀργυροήλου,
OD.22,342	αὐτὸς δ' αὖτ' Ὀδυσῆα προσαΐξας λάβε γούνων
OD.22,343	καί μιν λισσόμενος ἔπεα πτερόεντα προσηύδα:
OD.22,344	"γουνοῦμαί σ', Ὀδυσεῦ: σὺ δέ μ' αἴδεο καί μ' ἐλέησον.
OD.22,345	αὐτῷ τοι μετόπισθ' ἄχος ἔσσεται, εἴ κεν ἀοιδὸν
OD.22,346	πέφνῃς, ὅς τε θεοῖσι καὶ ἀνθρώποισιν ἀείδω.
OD.22,347	αὐτοδίδακτος δ' εἰμί, θεὸς δέ μοι ἐν φρεσὶν οἴμας
OD.22,348	παντοίας ἐνέφυσεν: ἔοικα δέ τοι παραείδειν
OD.22,349	ὥς τε θεῷ: τῶ μή με λιλαίεο δειροτομῆσαι.
OD.22,350	καί κεν Τηλέμαχος τάδε γ' εἴποι, σὸς φίλος υἱός,
OD.22,351	ὡς ἐγὼ οὔ τι ἑκὼν ἐς σὸν δόμον οὐδὲ χατίζων
OD.22,352	πωλεύμην μνηστῆρσιν ἀεισόμενος μετὰ δαῖτας,
OD.22,353	ἀλλὰ πολὺ πλέονες καὶ κρείσσονες ἦγον ἀνάγκῃ."
OD.22,354	ὣς φάτο, τοῦ δ' ἤκουσ' ἱερὴ ἲς Τηλεμάχοιο,
OD.22,355	αἶψα δ' ἑὸν πατέρα προσεφώνεεν ἐγγὺς ἐόντα:
OD.22,356	"ἴσχεο, μηδέ τι τοῦτον ἀναίτιον οὔταε χαλκῷ.
OD.22,357	καὶ κήρυκα Μέδοντα σαώσομεν, ὅς τέ μευ αἰεὶ
OD.22,358	οἴκῳ ἐν ἡμετέρῳ κηδέσκετο παιδὸς ἐόντος,
OD.22,359	εἰ δὴ μή μιν ἔπεφνε Φιλοίτιος ἠὲ συβώτης,
OD.22,360	ἠὲ σοὶ ἀντεβόλησεν ὀρινομένῳ κατὰ δῶμα."
OD.22,361	ὣς φάτο, τοῦ δ' ἤκουσε Μέδων πεπνυμένα εἰδώς:
OD.22,362	πεπτηὼς γὰρ ἔκειτο ὑπὸ θρόνον, ἀμφὶ δὲ δέρμα
OD.22,363	ἕστο βοὸς νεόδαρτον, ἀλύσκων κῆρα μέλαιναν.
OD.22,364	αἶψα δ' ὑπὸ θρόνου ὦρτο, βοὸς δ' ἀπέδυνε βοείην,
OD.22,365	Τηλέμαχον δ' ἄρ' ἔπειτα προσαΐξας λάβε γούνων
OD.22,366	καί μιν λισσόμενος ἔπεα πτερόεντα προσηύδα:
OD.22,367	"ὦ φίλ', ἐγὼ μὲν ὅδ' εἰμί, σὺ δ' ἴσχεο: εἰπὲ δὲ πατρί,
OD.22,368	μή με περισθενέων δηλήσεται ὀξέϊ χαλκῷ,
OD.22,369	ἀνδρῶν μνηστήρων κεχολωμένος, οἵ οἱ ἔκειρον
OD.22,370	κτήματ' ἐνὶ μεγάροις, σὲ δὲ νήπιοι οὐδὲν ἔτιον."
OD.22,371	τὸν δ' ἐπιμειδήσας προσέφη πολύμητις Ὀδυσσεύς:
OD.22,372	"θάρσει, ἐπεὶ δή σ' οὗτος ἐρύσατο καὶ ἐσάωσεν,
OD.22,373	ὄφρα γνῷς κατὰ θυμόν, ἀτὰρ εἴπῃσθα καὶ ἄλλῳ,
OD.22,374	ὡς κακοεργίης εὐεργεσίη μέγ' ἀμείνων.
OD.22,375	ἀλλ' ἐξελθόντες μεγάρων ἕζεσθε θύραζε
OD.22,376	ἐκ φόνου εἰς αὐλήν, σύ τε καὶ πολύφημος ἀοιδός,
OD.22,377	ὄφρ' ἂν ἐγὼ κατὰ δῶμα πονήσομαι ὅττεό με χρή."
OD.22,378	ὣς φάτο, τὼ δ' ἔξω βήτην μεγάροιο κιόντε:
OD.22,379	ἑζέσθην δ' ἄρα τώ γε Διὸς μεγάλου ποτὶ βωμόν,
OD.22,380	πάντοσε παπταίνοντε, φόνον ποτιδεγμένω αἰεί.
OD.22,381	πάπτηνεν δ' Ὀδυσεὺς καθ' ἑὸν δόμον, εἴ τις ἔτ' ἀνδρῶν
OD.22,382	ζωὸς ὑποκλοπέοιτο, ἀλύσκων κῆρα μέλαιναν.
OD.22,383	τοὺς δὲ ἴδεν μάλα πάντας ἐν αἵματι καὶ κονίῃσι
OD.22,384	πεπτεῶτας πολλούς, ὥς τ' ἰχθύας, οὕς θ' ἁλιῆες
OD.22,385	κοῖλον ἐς αἰγιαλὸν πολιῆς ἔκτοσθε θαλάσσης
OD.22,386	δικτύῳ ἐξέρυσαν πολυωπῷ: οἱ δέ τε πάντες
OD.22,387	κύμαθ' ἁλὸς ποθέοντες ἐπὶ ψαμάθοισι κέχυνται:
OD.22,388	τῶν μέν τ' ἠέλιος φαέθων ἐξείλετο θυμόν:
OD.22,389	ὣς τότ' ἄρα μνηστῆρες ἐπ' ἀλλήλοισι κέχυντο.
OD.22,390	δὴ τότε Τηλέμαχον προσέφη πολύμητις Ὀδυσσεύς:
OD.22,391	"τηλέμαχ', εἰ δ' ἄγε μοι κάλεσον τροφὸν Εὐρύκλειαν,
OD.22,392	ὄφρα ἔπος εἴπωμι, τό μοι καταθύμιόν ἐστιν."
OD.22,393	ὣς φάτο, Τηλέμαχος δὲ φίλῳ ἐπεπείθετο πατρί,
OD.22,394	κινήσας δὲ θύρην προσέφη τροφὸν Εὐρύκλειαν:
OD.22,395	"δεῦρο δὴ ὄρσο, γρηῢ παλαιγενές, ἥ τε γυναικῶν
OD.22,396	δμῳάων σκοπός ἐσσι κατὰ μέγαρ' ἡμετεράων,
OD.22,397	ἔρχεο: κικλήσκει σε πατὴρ ἐμός, ὄφρα τι εἴπῃ."
OD.22,398	ὣς ἄρ' ἐφώνησεν, τῇ δ' ἄπτερος ἔπλετο μῦθος,
OD.22,399	ὤϊξεν δὲ θύρας μεγάρων ἐῢ ναιεταόντων,
OD.22,400	βῆ δ' ἴμεν: αὐτὰρ Τηλέμαχος πρόσθ' ἡγεμόνευεν.
OD.22,401	εὗρεν ἔπειτ' Ὀδυσῆα μετὰ κταμένοισι νέκυσσιν
OD.22,402	αἵματι καὶ λύθρῳ πεπαλαγμένον ὥς τε λέοντα,
OD.22,403	ὅς ῥά τε βεβρωκὼς βοὸς ἔρχεται ἀγραύλοιο:
OD.22,404	πᾶν δ' ἄρα οἱ στῆθός τε παρήϊά τ' ἀμφοτέρωθεν
OD.22,405	αἱματόεντα πέλει, δεινὸς δ' εἰς ὦπα ἰδέσθαι:
OD.22,406	ὣς Ὀδυσεὺς πεπάλακτο πόδας καὶ χεῖρας ὕπερθεν.
OD.22,407	ἡ δ' ὡς οὖν νέκυάς τε καὶ ἄσπετον εἴσιδεν αἷμα,
OD.22,408	ἴθυσέν ῥ' ὀλολύξαι, ἐπεὶ μέγα εἴσιδεν ἔργον:
OD.22,409	ἀλλ' Ὀδυσεὺς κατέρυκε καὶ ἔσχεθεν ἱεμένην περ
OD.22,410	καί μιν φωνήσας ἔπεα πτερόεντα προσηύδα:
OD.22,411	"ἐν θυμῷ, γρηῦ, χαῖρε καὶ ἴσχεο μηδ' ὀλόλυζε:
OD.22,412	οὐχ ὁσίη κταμένοισιν ἐπ' ἀνδράσιν εὐχετάασθαι.
OD.22,413	τούσδε δὲ μοῖρ' ἐδάμασσε θεῶν καὶ σχέτλια ἔργα:
OD.22,414	οὔ τινα γὰρ τίεσκον ἐπιχθονίων ἀνθρώπων,
OD.22,415	οὐ κακὸν οὐδὲ μὲν ἐσθλόν, ὅτίς σφεας εἰσαφίκοιτο:
OD.22,416	τῶ καὶ ἀτασθαλίῃσιν ἀεικέα πότμον ἐπέσπον.
OD.22,417	ἀλλ' ἄγε μοι σὺ γυναῖκας ἐνὶ μεγάροις κατάλεξον,
OD.22,418	αἵ τέ μ' ἀτιμάζουσι καὶ αἳ νηλείτιδές εἰσι."
OD.22,419	τὸν δ' αὖτε προσέειπε φίλη τροφὸς Εὐρύκλεια:
OD.22,420	"τοιγὰρ ἐγώ τοι, τέκνον, ἀληθείην καταλέξω.
OD.22,421	πεντήκοντά τοί εἰσιν ἐνὶ μεγάροισι γυναῖκες
OD.22,422	δμῳαί, τὰς μέν τ' ἔργα διδάξαμεν ἐργάζεσθαι,
OD.22,423	εἴριά τε ξαίνειν καὶ δουλοσύνην ἀνέχεσθαι:
OD.22,424	τάων δώδεκα πᾶσαι ἀναιδείης ἐπέβησαν,
OD.22,425	οὔτ' ἐμὲ τίουσαι οὔτ' αὐτὴν Πηνελόπειαν.
OD.22,426	Τηλέμαχος δὲ νέον μὲν ἀέξετο, οὐδέ ἑ μήτηρ
OD.22,427	σημαίνειν εἴασκεν ἐπὶ δμῳῇσι γυναιξίν.
OD.22,428	ἀλλ' ἄγ' ἐγὼν ἀναβᾶσ' ὑπερώϊα σιγαλόεντα
OD.22,429	εἴπω σῇ ἀλόχῳ, τῇ τις θεὸς ὕπνον ἐπῶρσε."
OD.22,430	τὴν δ' ἀπαμειβόμενος προσέφη πολύμητις Ὀδυσσεύς:
OD.22,431	"μή πω τήν γ' ἐπέγειρε: σὺ δ' ἐνθάδε εἰπὲ γυναιξὶν
OD.22,432	ἐλθέμεν, αἵ περ πρόσθεν ἀεικέα μηχανόωντο."
OD.22,433	ὣς ἄρ' ἔφη, γρηῢς δὲ διὲκ μεγάροιο βεβήκει
OD.22,434	ἀγγελέουσα γυναιξὶ καὶ ὀτρυνέουσα νέεσθαι.
OD.22,435	αὐτὰρ ὁ Τηλέμαχον καὶ βουκόλον ἠδὲ συβώτην
OD.22,436	εἰς ἓ καλεσσάμενος ἔπεα πτερόεντα προσηύδα:
OD.22,437	"ἄρχετε νῦν νέκυας φορέειν καὶ ἄνωχθε γυναῖκας:
OD.22,438	αὐτὰρ ἔπειτα θρόνους περικαλλέας ἠδὲ τραπέζας
OD.22,439	ὕδατι καὶ σπόγγοισι πολυτρήτοισι καθαίρειν.
OD.22,440	αὐτὰρ ἐπὴν δὴ πάντα δόμον διακοσμήσησθε,
OD.22,441	δμῳὰς ἐξαγαγόντες ἐϋσταθέος μεγάροιο,
OD.22,442	μεσσηγύς τε θόλου καὶ ἀμύμονος ἕρκεος αὐλῆς,
OD.22,443	θεινέμεναι ξίφεσιν τανυήκεσιν, εἰς ὅ κε πασέων
OD.22,444	ψυχὰς ἐξαφέλησθε καὶ ἐκλελάθωντ' Ἀφροδίτης,
OD.22,445	τὴν ἄρ' ὑπὸ μνηστῆρσιν ἔχον μίσγοντό τε λάθρῃ."
OD.22,446	ὣς ἔφαθ', αἱ δὲ γυναῖκες ἀολλέες ἦλθον ἅπασαι,
OD.22,447	αἴν' ὀλοφυρόμεναι, θαλερὸν κατὰ δάκρυ χέουσαι.
OD.22,448	πρῶτα μὲν οὖν νέκυας φόρεον κατατεθνηῶτας,
OD.22,449	κὰδ δ' ἄρ' ὑπ' αἰθούσῃ τίθεσαν εὐερκέος αὐλῆς,
OD.22,450	ἀλλήλοισιν ἐρείδουσαι: σήμαινε δ' Ὀδυσσεὺς
OD.22,451	αὐτὸς ἐπισπέρχων: ταὶ δ' ἐκφόρεον καὶ ἀνάγκῃ.
OD.22,452	αὐτὰρ ἔπειτα θρόνους περικαλλέας ἠδὲ τραπέζας
OD.22,453	ὕδατι καὶ σπόγγοισι πολυτρήτοισι κάθαιρον.
OD.22,454	αὐτὰρ Τηλέμαχος καὶ βουκόλος ἠδὲ συβώτης
OD.22,455	λίστροισιν δάπεδον πύκα ποιητοῖο δόμοιο
OD.22,456	ξῦον: ταὶ δ' ἐφόρεον δμῳαί, τίθεσαν δὲ θύραζε.
OD.22,457	αὐτὰρ ἐπεὶ δὴ πᾶν μέγαρον διεκοσμήσαντο,
OD.22,458	δμῳὰς ἐξαγαγόντες ἐϋσταθέος μεγάροιο,
OD.22,459	μεσσηγύς τε θόλου καὶ ἀμύμονος ἕρκεος αὐλῆς,
OD.22,460	εἴλεον ἐν στείνει, ὅθεν οὔ πως ἦεν ἀλύξαι.
OD.22,461	τοῖσι δὲ Τηλέμαχος πεπνυμένος ἦρχ' ἀγορεύειν:
OD.22,462	"μὴ μὲν δὴ καθαρῷ θανάτῳ ἀπὸ θυμὸν ἑλοίμην
OD.22,463	τάων, αἳ δὴ ἐμῇ κεφαλῇ κατ' ὀνείδεα χεῦαν
OD.22,464	μητέρι θ' ἡμετέρῃ, παρά τε μνηστῆρσιν ἴαυον."
OD.22,465	ὣς ἄρ' ἔφη, καὶ πεῖσμα νεὸς κυανοπρῴροιο
OD.22,466	κίονος ἐξάψας μεγάλης περίβαλλε θόλοιο,
OD.22,467	ὑψόσ' ἐπεντανύσας, μή τις ποσὶν οὖδας ἵκοιτο.
OD.22,468	ὡς δ' ὅτ' ἂν ἢ κίχλαι τανυσίπτεροι ἠὲ πέλειαι
OD.22,469	ἕρκει ἐνιπλήξωσι, τό θ' ἑστήκῃ ἐνὶ θάμνῳ,
OD.22,470	αὖλιν ἐσιέμεναι, στυγερὸς δ' ὑπεδέξατο κοῖτος,
OD.22,471	ὣς αἵ γ' ἑξείης κεφαλὰς ἔχον, ἀμφὶ δὲ πάσαις
OD.22,472	δειρῇσι βρόχοι ἦσαν, ὅπως οἴκτιστα θάνοιεν.
OD.22,473	ἤσπαιρον δὲ πόδεσσι μίνυνθά περ, οὔ τι μάλα δήν.
OD.22,474	ἐκ δὲ Μελάνθιον ἦγον ἀνὰ πρόθυρόν τε καὶ αὐλήν:
OD.22,475	τοῦ δ' ἀπὸ μὲν ῥῖνάς τε καὶ οὔατα νηλέϊ χαλκῷ
OD.22,476	τάμνον μήδεά τ' ἐξέρυσαν, κυσὶν ὠμὰ δάσασθαι,
OD.22,477	χεῖράς τ' ἠδὲ πόδας κόπτον κεκοτηότι θυμῷ.
OD.22,478	οἱ μὲν ἔπειτ' ἀπονιψάμενοι χεῖράς τε πόδας τε
OD.22,479	εἰς Ὀδυσῆα δόμονδε κίον, τετέλεστο δὲ ἔργον.
OD.22,480	αὐτὰρ ὅ γε προσέειπε φίλην τροφὸν Εὐρύκλειαν:
OD.22,481	"οἶσε θέειον, γρηΰ, κακῶν ἄκος, οἶσε δέ μοι πῦρ,
OD.22,482	ὄφρα θεειώσω μέγαρον: σὺ δὲ Πηνελόπειαν
OD.22,483	ἐλθεῖν ἐνθάδ' ἄνωχθι σὺν ἀμφιπόλοισι γυναιξί:
OD.22,484	πάσας δ' ὄτρυνον δμῳὰς κατὰ δῶμα νέεσθαι."
OD.22,485	τὸν δ' αὖτε προσέειπε φίλη τροφὸς Εὐρύκλεια:
OD.22,486	"ναὶ δὴ ταῦτά γε, τέκνον ἐμόν, κατὰ μοῖραν ἔειπες.
OD.22,487	ἀλλ' ἄγε τοι χλαῖνάν τε χιτῶνά τε εἵματ' ἐνείκω,
OD.22,488	μηδ' οὕτω ῥάκεσιν πεπυκασμένος εὐρέας ὤμους
OD.22,489	ἕσταθ' ἐνὶ μεγάροισι: νεμεσσητὸν δέ κεν εἴη."
OD.22,490	τὴν δ' ἀπαμειβόμενος προσέφη πολύμητις Ὀδυσσεύς:
OD.22,491	"πῦρ νῦν μοι πρώτιστον ἐνὶ μεγάροισι γενέσθω."
OD.22,492	ὣς ἔφατ', οὐδ' ἀπίθησε φίλη τροφὸς Εὐρύκλεια,
OD.22,493	ἤνεικεν δ' ἄρα πῦρ καὶ θήϊον: αὐτὰρ Ὀδυσσεὺς
OD.22,494	εὖ διεθείωσεν μέγαρον καὶ δῶμα καὶ αὐλήν.
OD.22,495	γρηῢς δ' αὖτ' ἀπέβη διὰ δώματα κάλ' Ὀδυσῆος
OD.22,496	ἀγγελέουσα γυναιξὶ καὶ ὀτρυνέουσα νέεσθαι:
OD.22,497	αἱ δ' ἴσαν ἐκ μεγάροιο δάος μετὰ χερσὶν ἔχουσαι.
OD.22,498	αἱ μὲν ἄρ' ἀμφεχέοντο καὶ ἠσπάζοντ' Ὀδυσῆα
OD.22,499	καὶ κύνεον ἀγαπαζόμεναι κεφαλήν τε καὶ ὤμους
OD.22,500	χεῖράς τ' αἰνύμεναι: τὸν δὲ γλυκὺς ἵμερος ᾕρει
OD.22,501	κλαυθμοῦ καὶ στοναχῆς, γίνωσκε δ' ἄρα φρεσὶ πάσας.
OD.23,1	Γρηῢς δ' εἰς ὑπερῷ' ἀνεβήσετο καγχαλόωσα,
OD.23,2	δεσποίνῃ ἐρέουσα φίλον πόσιν ἔνδον ἐόντα:
OD.23,3	γούνατα δ' ἐρρώσαντο, πόδες δ' ὑπερικταίνοντο.
OD.23,4	στῆ δ' ἄρ' ὑπὲρ κεφαλῆς καί μιν πρὸς μῦθον ἔειπεν:
OD.23,5	"ἔγρεο, Πηνελόπεια, φίλον τέκος, ὄφρα ἴδηαι
OD.23,6	ὀφθαλμοῖσι τεοῖσι τά τ' ἔλδεαι ἤματα πάντα.
OD.23,7	ἦλθ' Ὀδυσεὺς καὶ οἶκον ἱκάνεται, ὀψέ περ ἐλθών:
OD.23,8	μνηστῆρας δ' ἔκτεινεν ἀγήνορας, οἵ θ' ἑὸν οἶκον
OD.23,9	κήδεσκον καὶ κτήματ' ἔδον βιόωντό τε παῖδα."
OD.23,10	τὴν δ' αὖτε προσέειπε περίφρων Πηνελόπεια:
OD.23,11	"μαῖα φίλη, μάργην σε θεοὶ θέσαν, οἵ τε δύνανται
OD.23,12	ἄφρονα ποιῆσαι καὶ ἐπίφρονά περ μάλ' ἐόντα,
OD.23,13	καί τε χαλιφρονέοντα σαοφροσύνης ἐπέβησαν:
OD.23,14	οἵ σέ περ ἔβλαψαν: πρὶν δὲ φρένας αἰσίμη ἦσθα.
OD.23,15	τίπτε με λωβεύεις πολυπενθέα θυμὸν ἔχουσαν
OD.23,16	ταῦτα παρὲξ ἐρέουσα, καὶ ἐξ ὕπνου μ' ἀνεγείρεις
OD.23,17	ἡδέος, ὅς μ' ἐπέδησε φίλα βλέφαρ' ἀμφικαλύψας;
OD.23,18	οὐ γάρ πω τοιόνδε κατέδραθον, ἐξ οὗ Ὀδυσσεὺς
OD.23,19	ᾤχετ' ἐποψόμενος Κακοΐλιον οὐκ ὀνομαστήν.
OD.23,20	ἀλλ' ἄγε νῦν κατάβηθι καὶ ἂψ ἔρχευ μέγαρόνδε.
OD.23,21	εἰ γάρ τίς μ' ἄλλη γε γυναικῶν, αἵ μοι ἔασι,
OD.23,22	ταῦτ' ἐλθοῦσ' ἤγγειλε καὶ ἐξ ὕπνου ἀνέγειρε,
OD.23,23	τῶ κε τάχα στυγερῶς μιν ἐγὼν ἀπέπεμψα νέεσθαι
OD.23,24	αὖτις ἔσω μέγαρον: σὲ δὲ τοῦτό γε γῆρας ὀνήσει."
OD.23,25	τὴν δ' αὖτε προσέειπε φίλη τροφὸς Εὐρύκλεια:
OD.23,26	"οὔ τί σε λωβεύω, τέκνον φίλον, ἀλλ' ἔτυμόν τοι
OD.23,27	ἦλθ' Ὀδυσεὺς καὶ οἶκον ἱκάνεται, ὡς ἀγορεύω,
OD.23,28	ὁ ξεῖνος, τὸν πάντες ἀτίμων ἐν μεγάροισι.
OD.23,29	Τηλέμαχος δ' ἄρα μιν πάλαι ᾔδεεν ἔνδον ἐόντα,
OD.23,30	ἀλλὰ σαοφροσύνῃσι νοήματα πατρὸς ἔκευθεν,
OD.23,31	ὄφρ' ἀνδρῶν τείσαιτο βίην ὑπερηνορεόντων."
OD.23,32	ὣς ἔφαθ', ἡ δ' ἐχάρη καὶ ἀπὸ λέκτροιο θοροῦσα
OD.23,33	γρηῒ περιπλέχθη, βλεφάρων δ' ἀπὸ δάκρυον ἧκε,
OD.23,34	καί μιν φωνήσασ' ἔπεα πτερόεντα προσηύδα:
OD.23,35	"εἰ δ' ἄγε δή μοι, μαῖα φίλη, νημερτὲς ἐνίσπες,
OD.23,36	εἰ ἐτεὸν δὴ οἶκον ἱκάνεται, ὡς ἀγορεύεις,
OD.23,37	ὅππως δὴ μνηστῆρσιν ἀναιδέσι χεῖρας ἐφῆκε
OD.23,38	μοῦνος ἐών, οἱ δ' αἰὲν ἀολλέες ἔνδον ἔμιμνον."
OD.23,39	τὴν δ' αὖτε προσέειπε φίλη τροφὸς Εὐρύκλεια:
OD.23,40	"οὐκ ἴδον, οὐ πυθόμην, ἀλλὰ στόνον οἶον ἄκουσα
OD.23,41	κτεινομένων: ἡμεῖς δὲ μυχῷ θαλάμων εὐπήκτων
OD.23,42	ἥμεθ' ἀτυζόμεναι, σανίδες δ' ἔχον εὖ ἀραρυῖαι,
OD.23,43	πρίν γ' ὅτε δή με σὸς υἱὸς ἀπὸ μεγάροιο κάλεσσε
OD.23,44	Τηλέμαχος: τὸν γάρ ῥα πατὴρ προέηκε καλέσσαι.
OD.23,45	εὗρον ἔπειτ' Ὀδυσῆα μετὰ κταμένοισι νέκυσσιν
OD.23,46	ἑσταόθ': οἱ δέ μιν ἀμφί, κραταίπεδον οὖδας ἔχοντες,
OD.23,47	κείατ' ἐπ' ἀλλήλοισιν: ἰδοῦσά κε θυμὸν ἰάνθης
OD.23,48	„αἵματι καὶ λύθρῳ πεπαλαγμένον ὥς τε λέοντα.“
OD.23,49	νῦν δ' οἱ μὲν δὴ πάντες ἐπ' αὐλείῃσι θύρῃσιν
OD.23,50	ἁθρόοι, αὐτὰρ ὁ δῶμα θεειοῦται περικαλλές,
OD.23,51	πῦρ μέγα κηάμενος: σὲ δέ με προέηκε καλέσσαι.
OD.23,52	ἀλλ' ἕπευ, ὄφρα σφῶϊν ἐϋφροσύνης ἐπιβῆτον
OD.23,53	ἀμφοτέρω φίλον ἦτορ, ἐπεὶ κακὰ πολλὰ πέπασθε.
OD.23,54	νῦν δ' ἤδη τόδε μακρὸν ἐέλδωρ ἐκτετέλεσται:
OD.23,55	ἦλθε μὲν αὐτὸς ζωὸς ἐφέστιος, εὗρε δὲ καὶ σὲ
OD.23,56	καὶ παῖδ' ἐν μεγάροισι: κακῶς δ' οἵ πέρ μιν ἔρεζον
OD.23,57	μνηστῆρες, τοὺς πάντας ἐτείσατο ᾧ ἐνὶ οἴκῳ."
OD.23,58	τὴν δ' αὖτε προσέειπε περίφρων Πηνελόπεια:
OD.23,59	"μαῖα φίλη, μή πω μέγ' ἐπεύχεο καγχαλόωσα.
OD.23,60	οἶσθα γὰρ ὥς κ' ἀσπαστὸς ἐνὶ μεγάροισι φανείη
OD.23,61	πᾶσι, μάλιστα δ' ἐμοί τε καὶ υἱέϊ, τὸν τεκόμεσθα:
OD.23,62	ἀλλ' οὐκ ἔσθ' ὅδε μῦθος ἐτήτυμος, ὡς ἀγορεύεις,
OD.23,63	ἀλλά τις ἀθανάτων κτεῖνε μνηστῆρας ἀγαυούς,
OD.23,64	ὕβριν ἀγασσάμενος θυμαλγέα καὶ κακὰ ἔργα.
OD.23,65	οὔ τινα γὰρ τίεσκον ἐπιχθονίων ἀνθρώπων,
OD.23,66	οὐ κακὸν οὐδὲ μὲν ἐσθλόν, ὅτίς σφεας εἰσαφίκοιτο:
OD.23,67	τῶ δι' ἀτασθαλίας ἔπαθον κακόν. αὐτὰρ Ὀδυσσεὺς
OD.23,68	ὤλεσε τηλοῦ νόστον Ἀχαιΐδος, ὤλετο δ' αὐτός."
OD.23,69	τὴν δ' ἠμείβετ' ἔπειτα φίλη τροφὸς Εὐρύκλεια:
OD.23,70	"τέκνον ἐμόν, ποῖόν σε ἔπος φύγεν ἕρκος ὀδόντων,
OD.23,71	ἣ πόσιν ἔνδον ἐόντα παρ' ἐσχάρῃ οὔ ποτε φῇσθα
OD.23,72	οἴκαδ' ἐλεύσεσθαι: θυμὸς δέ τοι αἰὲν ἄπιστος.
OD.23,73	ἀλλ' ἄγε τοι καὶ σῆμα ἀριφραδὲς ἄλλο τι εἴπω,
OD.23,74	οὐλήν, τήν ποτέ μιν σῦς ἤλασε λευκῷ ὀδόντι:
OD.23,75	τὴν ἀπονίζουσα φρασάμην, ἔθελον δὲ σοὶ αὐτῇ
OD.23,76	εἰπέμεν: ἀλλά με κεῖνος ἑλὼν ἐπὶ μάστακα χερσὶν
OD.23,77	οὐκ εἴα εἰπεῖν πολυκερδείῃσι νόοιο.
OD.23,78	ἀλλ' ἕπευ: αὐτὰρ ἐγὼν ἐμέθεν περιδώσομαι αὐτῆς,
OD.23,79	αἴ κέν σ' ἐξαπάφω, κτεῖναί μ' οἰκτίστῳ ὀλέθρῳ."
OD.23,80	τὴν δ' ἠμείβετ' ἔπειτα περίφρων Πηνελόπεια:
OD.23,81	"μαῖα φίλη, χαλεπόν σε θεῶν αἰειγενετάων
OD.23,82	δήνεα εἴρυσθαι, μάλα περ πολύϊδριν ἐοῦσαν:
OD.23,83	ἀλλ' ἔμπης ἴομεν μετὰ παῖδ' ἐμόν, ὄφρα ἴδωμαι
OD.23,84	ἄνδρας μνηστῆρας τεθνηότας, ἠδ' ὃς ἔπεφνεν."
OD.23,85	ὣς φαμένη κατέβαιν' ὑπερώϊα: πολλὰ δέ οἱ κῆρ
OD.23,86	ὥρμαιν', ἢ ἀπάνευθε φίλον πόσιν ἐξερεείνοι,
OD.23,87	ἦ παρστᾶσα κύσειε κάρη καὶ χεῖρε λαβοῦσα.
OD.23,88	ἡ δ' ἐπεὶ εἰσῆλθεν καὶ ὑπέρβη λάϊνον οὐδόν,
OD.23,89	ἕζετ' ἔπειτ' Ὀδυσῆος ἐναντίον, ἐν πυρὸς αὐγῇ,
OD.23,90	τοίχου τοῦ ἑτέρου: ὁ δ' ἄρα πρὸς κίονα μακρὴν
OD.23,91	ἧστο κάτω ὁρόων, ποτιδέγμενος εἴ τί μιν εἴποι
OD.23,92	ἰφθίμη παράκοιτις, ἐπεὶ ἴδεν ὀφθαλμοῖσιν.
OD.23,93	ἡ δ' ἄνεω δὴν ἧστο, τάφος δέ οἱ ἦτορ ἵκανεν:
OD.23,94	ὄψει δ' ἄλλοτε μέν μιν ἐνωπαδίως ἐσίδεσκεν,
OD.23,95	ἄλλοτε δ' ἀγνώσασκε κακὰ χροῒ εἵματ' ἔχοντα.
OD.23,96	τηλέμαχος δ' ἐνένιπεν ἔπος τ' ἔφατ' ἔκ τ' ὀνόμαζε:
OD.23,97	"μῆτερ ἐμή, δύσμητερ, ἀπηνέα θυμὸν ἔχουσα,
OD.23,98	τίφθ' οὕτω πατρὸς νοσφίζεαι, οὐδὲ παρ' αὐτὸν
OD.23,99	ἑζομένη μύθοισιν ἀνείρεαι οὐδὲ μεταλλᾷς;
OD.23,100	οὐ μέν κ' ἄλλη γ' ὧδε γυνὴ τετληότι θυμῷ
OD.23,101	ἀνδρὸς ἀποσταίη, ὅς οἱ κακὰ πολλὰ μογήσας
OD.23,102	ἔλθοι ἐεικοστῷ ἔτεϊ ἐς πατρίδα γαῖαν:
OD.23,103	σοὶ δ' αἰεὶ κραδίη στερεωτέρη ἐστὶ λίθοιο."
OD.23,104	τὸν δ' αὖτε προσέειπε περίφρων Πηνελόπεια:
OD.23,105	"τέκνον ἐμόν, θυμός μοι ἐνὶ στήθεσσι τέθηπεν,
OD.23,106	οὐδέ τι προσφάσθαι δύναμαι ἔπος οὐδ' ἐρέεσθαι
OD.23,107	οὐδ' εἰς ὦπα ἰδέσθαι ἐναντίον. εἰ δ' ἐτεὸν δὴ
OD.23,108	ἔστ' Ὀδυσεὺς καὶ οἶκον ἱκάνεται, ἦ μάλα νῶϊ
OD.23,109	γνωσόμεθ' ἀλλήλω καὶ λώϊον: ἔστι γὰρ ἥμιν
OD.23,110	σήμαθ', ἃ δὴ καὶ νῶϊ κεκρυμμένα ἴδμεν ἀπ' ἄλλων."
OD.23,111	ὣς φάτο, μείδησεν δὲ πολύτλας δῖος Ὀδυσσεύς,
OD.23,112	αἶψα δὲ Τηλέμαχον ἔπεα πτερόεντα προσηύδα:
OD.23,113	"τηλέμαχ', ἦ τοι μητέρ' ἐνὶ μεγάροισιν ἔασον
OD.23,114	πειράζειν ἐμέθεν: τάχα δὲ φράσεται καὶ ἄρειον.
OD.23,115	νῦν δ' ὅττι ῥυπόω, κακὰ δὲ χροῒ εἵματα εἷμαι,
OD.23,116	τοὔνεκ' ἀτιμάζει με καὶ οὔ πώ φησι τὸν εἶναι.
OD.23,117	ἡμεῖς δὲ φραζώμεθ', ὅπως ὄχ' ἄριστα γένηται.
OD.23,118	καὶ γάρ τίς θ' ἕνα φῶτα κατακτείνας ἐνὶ δήμῳ,
OD.23,119	ᾧ μὴ πολλοὶ ἔωσιν ἀοσσητῆρες ὀπίσσω,
OD.23,120	φεύγει πηούς τε προλιπὼν καὶ πατρίδα γαῖαν:
OD.23,121	ἡμεῖς δ' ἕρμα πόληος ἀπέκταμεν, οἳ μέγ' ἄριστοι
OD.23,122	κούρων εἰν Ἰθάκῃ: τὰ δέ σε φράζεσθαι ἄνωγα."
OD.23,123	τὸν δ' αὖ Τηλέμαχος πεπνυμένος ἀντίον ηὔδα:
OD.23,124	"αὐτὸς ταῦτά γε λεῦσσε, πάτερ φίλε: σὴν γὰρ ἀρίστην
OD.23,125	μῆτιν ἐπ' ἀνθρώπους φάσ' ἔμμεναι, οὐδέ κέ τίς τοι
OD.23,126	ἄλλος ἀνὴρ ἐρίσειε καταθνητῶν ἀνθρώπων.
OD.23,127	„ἡμεῖς δὲ μεμαῶτες ἅμ' ἑψόμεθ', οὐδέ τί φημι
OD.23,128	ἀλκῆς δευήσεσθαι, ὅση δύναμίς γε πάρεστι."“
OD.23,129	τὸν δ' ἀπαμειβόμενος προσέφη πολύμητις Ὀδυσσεύς:
OD.23,130	"τοιγὰρ ἐγὼν ἐρέω, ὥς μοι δοκεῖ εἶναι ἄριστα.
OD.23,131	πρῶτα μὲν ἂρ λούσασθε καὶ ἀμφιέσασθε χιτῶνας,
OD.23,132	δμῳὰς δ' ἐν μεγάροισιν ἀνώγετε εἵμαθ' ἑλέσθαι:
OD.23,133	αὐτὰρ θεῖος ἀοιδὸς ἔχων φόρμιγγα λίγειαν
OD.23,134	ὑμῖν ἡγείσθω πολυπαίγμονος ὀρχηθμοῖο,
OD.23,135	ὥς κέν τις φαίη γάμον ἔμμεναι ἐκτὸς ἀκούων,
OD.23,136	ἢ ἀν' ὁδὸν στείχων ἢ οἳ περιναιετάουσι:
OD.23,137	μὴ πρόσθε κλέος εὐρὺ φόνου κατὰ ἄστυ γένηται
OD.23,138	ἀνδρῶν μνηστήρων, πρίν γ' ἡμέας ἐλθέμεν ἔξω
OD.23,139	ἀγρὸν ἐς ἡμέτερον πολυδένδρεον. ἔνθα δ' ἔπειτα
OD.23,140	φρασσόμεθ', ὅττί κε κέρδος Ὀλύμπιος ἐγγυαλίξῃ."
OD.23,141	ὣς ἔφαθ', οἱ δ' ἄρα τοῦ μάλα μὲν κλύον ἠδ' ἐπίθοντο.
OD.23,142	πρῶτα μὲν ἂρ λούσαντο καὶ ἀμφιέσαντο χιτῶνας,
OD.23,143	ὅπλισθεν δὲ γυναῖκες: ὁ δ' εἵλετο θεῖος ἀοιδὸς
OD.23,144	φόρμιγγα γλαφυρήν, ἐν δέ σφισιν ἵμερον ὦρσε
OD.23,145	μολπῆς τε γλυκερῆς καὶ ἀμύμονος ὀρχηθμοῖο.
OD.23,146	τοῖσιν δὲ μέγα δῶμα περιστεναχίζετο ποσσὶν
OD.23,147	ἀνδρῶν παιζόντων καλλιζώνων τε γυναικῶν.
OD.23,148	ὧδε δέ τις εἴπεσκε δόμων ἔκτοσθεν ἀκούων:
OD.23,149	"ἦ μάλα δή τις ἔγημε πολυμνήστην βασίλειαν:
OD.23,150	σχετλίη, οὐδ' ἔτλη πόσιος οὗ κουριδίοιο
OD.23,151	εἴρυσθαι μέγα δῶμα διαμπερές, εἷος ἵκοιτο."
OD.23,152	ὣς ἄρα τις εἴπεσκε, τὰ δ' οὐκ ἴσαν ὡς ἐτέτυκτο.
OD.23,153	αὐτὰρ Ὀδυσσῆα μεγαλήτορα ᾧ ἐνὶ οἴκῳ
OD.23,154	Εὐρυνόμη ταμίη λοῦσεν καὶ χρῖσεν ἐλαίῳ,
OD.23,155	ἀμφὶ δέ μιν φᾶρος καλὸν βάλεν ἠδὲ χιτῶνα:
OD.23,156	αὐτὰρ κὰκ κεφαλῆς χεῦεν πολὺ κάλλος Ἀθήνη
OD.23,157	„μείζονά τ' εἰσιδέειν καὶ πάσσονα: κὰδ δὲ κάρητος
OD.23,158	οὔλας ἧκε κόμας, ὑακινθίνῳ ἄνθει ὁμοίας.
OD.23,159	ὡς δ' ὅτε τις χρυσὸν περιχεύεται ἀργύρῳ ἀνὴρ
OD.23,160	ἴδρις, ὃν Ἥφαιστος δέδαεν καὶ Παλλὰς Ἀθήνη
OD.23,161	τέχνην παντοίην, χαρίεντα δὲ ἔργα τελείει,
OD.23,162	ὣς ἄρα τῷ κατέχευε χάριν κεφαλῇ τε καὶ ὤμοις.“
OD.23,163	ἐκ δ' ἀσαμίνθου βῆ δέμας ἀθανάτοισιν ὁμοῖος:
OD.23,164	ἂψ δ' αὖτις κατ' ἄρ' ἕζετ' ἐπὶ θρόνου, ἔνθεν ἀνέστη,
OD.23,165	ἀντίον ἧς ἀλόχου, καί μιν πρὸς μῦθον ἔειπε:
OD.23,166	"δαιμονίη, περὶ σοί γε γυναικῶν θηλυτεράων
OD.23,167	κῆρ ἀτέραμνον ἔθηκαν Ὀλύμπια δώματ' ἔχοντες:
OD.23,168	οὐ μέν κ' ἄλλη γ' ὧδε γυνὴ τετληότι θυμῷ
OD.23,169	ἀνδρὸς ἀποσταίη, ὅς οἱ κακὰ πολλὰ μογήσας
OD.23,170	ἔλθοι ἐεικοστῷ ἔτεϊ ἐς πατρίδα γαῖαν.
OD.23,171	ἀλλ' ἄγε μοι, μαῖα, στόρεσον λέχος, ὄφρα καὶ αὐτὸς
OD.23,172	λέξομαι: ἦ γὰρ τῇ γε σιδήρεον ἐν φρεσὶν ἦτορ."
OD.23,173	τὸν δ' αὖτε προσέειπε περίφρων Πηνελόπεια:
OD.23,174	"δαιμόνι', οὔ γάρ τι μεγαλίζομαι οὐδ' ἀθερίζω
OD.23,175	οὐδὲ λίην ἄγαμαι, μάλα δ' εὖ οἶδ' οἷος ἔησθα
OD.23,176	ἐξ Ἰθάκης ἐπὶ νηὸς ἰὼν δολιχηρέτμοιο.
OD.23,177	ἀλλ' ἄγε οἱ στόρεσον πυκινὸν λέχος, Εὐρύκλεια,
OD.23,178	ἐκτὸς ἐϋσταθέος θαλάμου, τόν ῥ' αὐτὸς ἐποίει:
OD.23,179	ἔνθα οἱ ἐκθεῖσαι πυκινὸν λέχος ἐμβάλετ' εὐνήν,
OD.23,180	κώεα καὶ χλαίνας καὶ ῥήγεα σιγαλόεντα."
OD.23,181	ὣς ἄρ' ἔφη πόσιος πειρωμένη: αὐτὰρ Ὀδυσσεὺς
OD.23,182	ὀχθήσας ἄλοχον προσεφώνεε κεδνὰ ἰδυῖαν:
OD.23,183	"ὦ γύναι, ἦ μάλα τοῦτο ἔπος θυμαλγὲς ἔειπες.
OD.23,184	τίς δέ μοι ἄλλοσε θῆκε λέχος; χαλεπὸν δέ κεν εἴη
OD.23,185	καὶ μάλ' ἐπισταμένῳ, ὅτε μὴ θεὸς αὐτὸς ἐπελθὼν
OD.23,186	ῥηϊδίως ἐθέλων θείη ἄλλῃ ἐνὶ χώρῃ.
OD.23,187	ἀνδρῶν δ' οὔ κέν τις ζωὸς βροτός, οὐδὲ μάλ' ἡβῶν,
OD.23,188	ῥεῖα μετοχλίσσειεν, ἐπεὶ μέγα σῆμα τέτυκται
OD.23,189	ἐν λέχει ἀσκητῷ: τὸ δ' ἐγὼ κάμον οὐδέ τις ἄλλος.
OD.23,190	θάμνος ἔφυ τανύφυλλος ἐλαίης ἕρκεος ἐντός,
OD.23,191	ἀκμηνὸς θαλέθων: πάχετος δ' ἦν ἠΰτε κίων.
OD.23,192	τῷ δ' ἐγὼ ἀμφιβαλὼν θάλαμον δέμον, ὄφρ' ἐτέλεσσα,
OD.23,193	πυκνῇσιν λιθάδεσσι, καὶ εὖ καθύπερθεν ἔρεψα,
OD.23,194	κολλητὰς δ' ἐπέθηκα θύρας, πυκινῶς ἀραρυίας.
OD.23,195	καὶ τότ' ἔπειτ' ἀπέκοψα κόμην τανυφύλλου ἐλαίης,
OD.23,196	κορμὸν δ' ἐκ ῥίζης προταμὼν ἀμφέξεσα χαλκῷ
OD.23,197	εὖ καὶ ἐπισταμένως καὶ ἐπὶ στάθμην ἴθυνα,
OD.23,198	ἑρμῖν' ἀσκήσας, τέτρηνα δὲ πάντα τερέτρῳ.
OD.23,199	ἐκ δὲ τοῦ ἀρχόμενος λέχος ἔξεον, ὄφρ' ἐτέλεσσα,
OD.23,200	δαιδάλλων χρυσῷ τε καὶ ἀργύρῳ ἠδ' ἐλέφαντι:
OD.23,201	ἐν δ' ἐτάνυσσ' ἱμάντα βοὸς φοίνικι φαεινόν.
OD.23,202	οὕτω τοι τόδε σῆμα πιφαύσκομαι: οὐδέ τι οἶδα,
OD.23,203	ἤ μοι ἔτ' ἔμπεδόν ἐστι, γύναι, λέχος, ἦέ τις ἤδη
OD.23,204	ἀνδρῶν ἄλλοσε θῆκε, ταμὼν ὕπο πυθμέν' ἐλαίης."
OD.23,205	ὣς φάτο, τῆς δ' αὐτοῦ λύτο γούνατα καὶ φίλον ἦτορ,
OD.23,206	σήματ' ἀναγνούσῃ, τά οἱ ἔμπεδα πέφραδ' Ὀδυσσεύς:
OD.23,207	δακρύσασα δ' ἔπειτ' ἰθὺς κίεν, ἀμφὶ δὲ χεῖρας
OD.23,208	δειρῇ βάλλ' Ὀδυσῆϊ, κάρη δ' ἔκυσ' ἠδὲ προσηύδα:
OD.23,209	"μή μοι, Ὀδυσσεῦ, σκύζευ, ἐπεὶ τά περ ἄλλα μάλιστα
OD.23,210	ἀνθρώπων πέπνυσο: θεοὶ δ' ὤπαζον ὀϊζύν,
OD.23,211	οἳ νῶϊν ἀγάσαντο παρ' ἀλλήλοισι μένοντε
OD.23,212	ἥβης ταρπῆναι καὶ γήραος οὐδὸν ἱκέσθαι.
OD.23,213	αὐτὰρ μὴ νῦν μοι τόδε χώεο μηδὲ νεμέσσα,
OD.23,214	οὕνεκά σ' οὐ τὸ πρῶτον, ἐπεὶ ἴδον, ὧδ' ἀγάπησα.
OD.23,215	αἰεὶ γάρ μοι θυμὸς ἐνὶ στήθεσσι φίλοισιν
OD.23,216	ἐρρίγει, μή τίς με βροτῶν ἀπάφοιτ' ἐπέεσσιν
OD.23,217	ἐλθών: πολλοὶ γὰρ κακὰ κέρδεα βουλεύουσιν.
OD.23,218	οὐδέ κεν Ἀργείη Ἑλένη, Διὸς ἐκγεγαυῖα,
OD.23,219	ἀνδρὶ παρ' ἀλλοδαπῷ ἐμίγη φιλότητι καὶ εὐνῇ,
OD.23,220	εἰ ᾔδη, ὅ μιν αὖτις ἀρήϊοι υἷες Ἀχαιῶν
OD.23,221	ἀξέμεναι οἶκόνδε φίλην ἐς πατρίδ' ἔμελλον.
OD.23,222	τὴν δ' ἦ τοι ῥέξαι θεὸς ὤρορεν ἔργον ἀεικές:
OD.23,223	τὴν δ' ἄτην οὐ πρόσθεν ἑῷ ἐγκάτθετο θυμῷ
OD.23,224	λυγρήν, ἐξ ἧς πρῶτα καὶ ἡμέας ἵκετο πένθος.
OD.23,225	νῦν δ', ἐπεὶ ἤδη σήματ' ἀριφραδέα κατέλεξας
OD.23,226	εὐνῆς ἡμετέρης, τὴν οὐ βροτὸς ἄλλος ὀπώπει,
OD.23,227	ἀλλ' οἶοι σύ τ' ἐγώ τε καὶ ἀμφίπολος μία μούνη,
OD.23,228	Ἀκτορίς, ἥν μοι δῶκε πατὴρ ἔτι δεῦρο κιούσῃ,
OD.23,229	ἣ νῶϊν εἴρυτο θύρας πυκινοῦ θαλάμοιο,
OD.23,230	πείθεις δή μευ θυμόν, ἀπηνέα περ μάλ' ἐόντα."
OD.23,231	ὣς φάτο, τῷ δ' ἔτι μᾶλλον ὑφ' ἵμερον ὦρσε γόοιο:
OD.23,232	κλαῖε δ' ἔχων ἄλοχον θυμαρέα, κεδνὰ ἰδυῖαν.
OD.23,233	ὡς δ' ὅτ' ἂν ἀσπάσιος γῆ νηχομένοισι φανήῃ,
OD.23,234	ὧν τε Ποσειδάων εὐεργέα νῆ' ἐνὶ πόντῳ
OD.23,235	ῥαίσῃ, ἐπειγομένην ἀνέμῳ καὶ κύματι πηγῷ:
OD.23,236	παῦροι δ' ἐξέφυγον πολιῆς ἁλὸς ἤπειρόνδε
OD.23,237	νηχόμενοι, πολλὴ δὲ περὶ χροῒ τέτροφεν ἅλμη,
OD.23,238	ἀσπάσιοι δ' ἐπέβαν γαίης, κακότητα φυγόντες:
OD.23,239	ὣς ἄρα τῇ ἀσπαστὸς ἔην πόσις εἰσοροώσῃ,
OD.23,240	δειρῆς δ' οὔ πω πάμπαν ἀφίετο πήχεε λευκώ.
OD.23,241	καί νύ κ' ὀδυρομένοισι φάνη ῥοδοδάκτυλος Ἠώς,
OD.23,242	εἰ μὴ ἄρ' ἄλλ' ἐνόησε θεὰ γλαυκῶπις Ἀθήνη.
OD.23,243	νύκτα μὲν ἐν περάτῃ δολιχὴν σχέθεν, Ἠῶ δ' αὖτε
OD.23,244	ῥύσατ' ἐπ' Ὠκεανῷ χρυσόθρονον οὐδ' ἔα ἵππους
OD.23,245	ζεύγνυσθ' ὠκύποδας φάος ἀνθρώποισι φέροντας,
OD.23,246	Λάμπον καὶ Φαέθονθ', οἵ τ' Ἠῶ πῶλοι ἄγουσι.
OD.23,247	καὶ τότ' ἄρ' ἣν ἄλοχον προσέφη πολύμητις Ὀδυσσεύς:
OD.23,248	"ὦ γύναι, οὐ γάρ πω πάντων ἐπὶ πείρατ' ἀέθλων
OD.23,249	ἤλθομεν, ἀλλ' ἔτ' ὄπισθεν ἀμέτρητος πόνος ἔσται,
OD.23,250	πολλὸς καὶ χαλεπός, τὸν ἐμὲ χρὴ πάντα τελέσσαι.
OD.23,251	ὣς γάρ μοι ψυχὴ μαντεύσατο Τειρεσίαο
OD.23,252	ἤματι τῷ, ὅτε δὴ κατέβην δόμον Ἄϊδος εἴσω,
OD.23,253	νόστον ἑταίροισιν διζήμενος ἠδ' ἐμοὶ αὐτῷ.
OD.23,254	ἀλλ' ἔρχευ, λέκτρονδ' ἴομεν, γύναι, ὄφρα καὶ ἤδη
OD.23,255	ὕπνῳ ὕπο γλυκερῷ ταρπώμεθα κοιμηθέντες."
OD.23,256	τὸν δ' αὖτε προσέειπε περίφρων Πηνελόπεια:
OD.23,257	"εὐνὴ μὲν δὴ σοί γε τότ' ἔσσεται, ὁππότε θυμῷ
OD.23,258	σῷ ἐθέλῃς, ἐπεὶ ἄρ σε θεοὶ ποίησαν ἱκέσθαι
OD.23,259	οἶκον ἐϋκτίμενον καὶ σὴν ἐς πατρίδα γαῖαν:
OD.23,260	ἀλλ' ἐπεὶ ἐφράσθης καί τοι θεὸς ἔμβαλε θυμῷ,
OD.23,261	εἴπ' ἄγε μοι τὸν ἄεθλον, ἐπεὶ καὶ ὄπισθεν, ὀΐω,
OD.23,262	πεύσομαι, αὐτίκα δ' ἐστὶ δαήμεναι οὔ τι χέρειον."
OD.23,263	τὴν δ' ἀπαμειβόμενος προσέφη πολύμητις Ὀδυσσεύς:
OD.23,264	"δαιμονίη, τί τ' ἄρ' αὖ με μάλ' ὀτρύνουσα κελεύεις
OD.23,265	εἰπέμεν; αὐτὰρ ἐγὼ μυθήσομαι οὐδ' ἐπικεύσω.
OD.23,266	οὐ μέν τοι θυμὸς κεχαρήσεται: οὐδὲ γὰρ αὐτὸς
OD.23,267	χαίρω, ἐπεὶ μάλα πολλὰ βροτῶν ἐπὶ ἄστε' ἄνωγεν
OD.23,268	ἐλθεῖν, ἐν χείρεσσιν ἔχοντ' εὐῆρες ἐρετμόν,
OD.23,269	εἰς ὅ κε τοὺς ἀφίκωμαι, οἳ οὐκ ἴσασι θάλασσαν
OD.23,270	ἀνέρες οὐδέ θ' ἅλεσσι μεμιγμένον εἶδαρ ἔδουσιν:
OD.23,271	οὐδ' ἄρα τοὶ ἴσασι νέας φοινικοπαρήους
OD.23,272	οὐδ' εὐήρε' ἐρετμά, τά τε πτερὰ νηυσὶ πέλονται.
OD.23,273	σῆμα δέ μοι τόδ' ἔειπεν ἀριφραδές, οὐδέ σε κεύσω:
OD.23,274	ὁππότε κεν δή μοι ξυμβλήμενος ἄλλος ὁδίτης
OD.23,275	φήῃ ἀθηρηλοιγὸν ἔχειν ἀνὰ φαιδίμῳ ὤμῳ,
OD.23,276	καὶ τότε μ' ἐν γαίῃ πήξαντ' ἐκέλευσεν ἐρετμόν,
OD.23,277	ἕρξανθ' ἱερὰ καλὰ Ποσειδάωνι ἄνακτι,
OD.23,278	ἀρνειὸν ταῦρόν τε συῶν τ' ἐπιβήτορα κάπρον,
OD.23,279	οἴκαδ' ἀποστείχειν ἕρδειν θ' ἱερὰς ἑκατόμβας
OD.23,280	ἀθανάτοισι θεοῖσι, τοὶ οὐρανὸν εὐρὺν ἔχουσι,
OD.23,281	πᾶσι μάλ' ἑξείης: θάνατος δέ μοι ἐξ ἁλὸς αὐτῷ
OD.23,282	ἀβληχρὸς μάλα τοῖος ἐλεύσεται, ὅς κέ με πέφνῃ
OD.23,283	γήρᾳ ὕπο λιπαρῷ ἀρημένον: ἀμφὶ δὲ λαοὶ
OD.23,284	ὄλβιοι ἔσσονται. τὰ δέ μοι φάτο πάντα τελεῖσθαι."
OD.23,285	τὸν δ' αὖτε προσέειπε περίφρων Πηνελόπεια:
OD.23,286	"εἰ μὲν δὴ γῆράς γε θεοὶ τελέουσιν ἄρειον,
OD.23,287	ἐλπωρή τοι ἔπειτα κακῶν ὑπάλυξιν ἔσεσθαι."
OD.23,288	ὥς οἱ μὲν τοιαῦτα πρὸς ἀλλήλους ἀγόρευον:
OD.23,289	τόφρα δ' ἄρ' Εὐρυνόμη τε ἰδὲ τροφὸς ἔντυον εὐνὴν
OD.23,290	ἐσθῆτος μαλακῆς δαΐδων ὕπο λαμπομενάων.
OD.23,291	αὐτὰρ ἐπεὶ στόρεσαν πυκινὸν λέχος ἐγκονέουσαι,
OD.23,292	γρηῢς μὲν κείουσα πάλιν οἶκόνδε βεβήκει,
OD.23,293	τοῖσιν δ' Εὐρυνόμη θαλαμηπόλος ἡγεμόνευεν
OD.23,294	ἐρχομένοισι λέχοσδε δάος μετὰ χερσὶν ἔχουσα:
OD.23,295	ἐς θάλαμον δ' ἀγαγοῦσα πάλιν κίεν. οἱ μὲν ἔπειτα
OD.23,296	ἀσπάσιοι λέκτροιο παλαιοῦ θεσμὸν ἵκοντο:
OD.23,297	αὐτὰρ Τηλέμαχος καὶ βουκόλος ἠδὲ συβώτης
OD.23,298	παῦσαν ἄρ' ὀρχηθμοῖο πόδας, παῦσαν δὲ γυναῖκας,
OD.23,299	αὐτοὶ δ' εὐνάζοντο κατὰ μέγαρα σκιόεντα.
OD.23,300	τὼ δ' ἐπεὶ οὖν φιλότητος ἐταρπήτην ἐρατεινῆς,
OD.23,301	τερπέσθην μύθοισι, πρὸς ἀλλήλους ἐνέποντες,
OD.23,302	ἡ μὲν ὅσ' ἐν μεγάροισιν ἀνέσχετο δῖα γυναικῶν
OD.23,303	ἀνδρῶν μνηστήρων ἐσορῶσ' ἀΐδηλον ὅμιλον,
OD.23,304	οἳ ἕθεν εἵνεκα πολλά, βόας καὶ ἴφια μῆλα,
OD.23,305	ἔσφαζον, πολλὸς δὲ πίθων ἠφύσσετο οἶνος:
OD.23,306	αὐτὰρ διογενὴς Ὀδυσεύς, ὅσα κήδε' ἔθηκεν
OD.23,307	ἀνθρώποισ' ὅσα τ' αὐτὸς ὀϊζύσας ἐμόγησε,
OD.23,308	πάντ' ἔλεγ': ἡ δ' ἄρα τέρπετ' ἀκούουσ', οὐδέ οἱ ὕπνος
OD.23,309	πῖπτεν ἐπὶ βλεφάροισι πάρος καταλέξαι ἅπαντα.
OD.23,310	ἤρξατο δ', ὡς πρῶτον Κίκονας δάμασ', αὐτὰρ ἔπειτα
OD.23,311	ἦλθεν Λωτοφάγων ἀνδρῶν πίειραν ἄρουραν:
OD.23,312	ἠδ' ὅσα Κύκλωψ ἕρξε, καὶ ὡς ἀπετείσατο ποινὴν
OD.23,313	ἰφθίμων ἑτάρων, οὓς ἤσθιεν οὐδ' ἐλέαιρεν:
OD.23,314	ἠδ' ὡς Αἴολον ἵκεθ', ὅ μιν πρόφρων ὑπέδεκτο
OD.23,315	καὶ πέμπ', οὐδέ πω αἶσα φίλην ἐς πατρίδ' ἱκέσθαι
OD.23,316	ἤην, ἀλλά μιν αὖτις ἀναρπάξασα θύελλα
OD.23,317	πόντον ἐπ' ἰχθυόεντα φέρεν βαρέα στενάχοντα:
OD.23,318	ἠδ' ὡς Τηλέπυλον Λαιστρυγονίην ἀφίκανεν,
OD.23,319	οἳ νῆάς τ' ὄλεσαν καὶ ἐϋκνήμιδας ἑταίρους
OD.23,320	„πάντας: Ὀδυσσεὺς δ' οἶος ὑπέκφυγε νηῒ μελαίνῃ.“
OD.23,321	καὶ Κίρκης κατέλεξε δόλον πολυμηχανίην τε,
OD.23,322	ἠδ' ὡς εἰς Ἀΐδεω δόμον ἤλυθεν εὐρώεντα
OD.23,323	ψυχῇ χρησόμενος Θηβαίου Τειρεσίαο
OD.23,324	νηῒ πολυκλήϊδι, καὶ εἴσιδε πάντας ἑταίρους
OD.23,325	μητέρα θ', ἥ μιν ἔτικτε καὶ ἔτρεφε τυτθὸν ἐόντα:
OD.23,326	ἠδ' ὡς Σειρήνων ἁδινάων φθόγγον ἄκουσεν,
OD.23,327	ὥς θ' ἵκετο Πλαγκτὰς πέτρας δεινήν τε Χάρυβδιν
OD.23,328	Σκύλλην θ', ἣν οὔ πώ ποτ' ἀκήριοι ἄνδρες ἄλυξαν:
OD.23,329	ἠδ' ὡς Ἠελίοιο βόας κατέπεφνον ἑταῖροι:
OD.23,330	ἠδ' ὡς νῆα θοὴν ἔβαλε ψολόεντι κεραυνῷ
OD.23,331	Ζεὺς ὑψιβρεμέτης, ἀπὸ δ' ἔφθιθεν ἐσθλοὶ ἑταῖροι
OD.23,332	πάντες ὁμῶς, αὐτὸς δὲ κακὰς ὑπὸ κῆρας ἄλυξεν:
OD.23,333	ὥς θ' ἵκετ' Ὠγυγίην νῆσον νύμφην τε Καλυψώ,
OD.23,334	ἣ δή μιν κατέρυκε, λιλαιομένη πόσιν εἶναι,
OD.23,335	ἐν σπέεσι γλαφυροῖσι καὶ ἔτρεφεν ἠδὲ ἔφασκεν
OD.23,336	θήσειν ἀθάνατον καὶ ἀγήραον ἤματα πάντα:
OD.23,337	ἀλλὰ τοῦ οὔ ποτε θυμὸν ἐνὶ στήθεσσιν ἔπειθεν:
OD.23,338	ἠδ' ὡς ἐς Φαίηκας ἀφίκετο πολλὰ μογήσας,
OD.23,339	οἳ δή μιν περὶ κῆρι θεὸν ὣς τιμήσαντο
OD.23,340	καὶ πέμψαν σὺν νηῒ φίλην ἐς πατρίδα γαῖαν,
OD.23,341	χαλκόν τε χρυσόν τε ἅλις ἐσθῆτά τε δόντες.
OD.23,342	τοῦτ' ἄρα δεύτατον εἶπεν ἔπος, ὅτε οἱ γλυκὺς ὕπνος
OD.23,343	λυσιμελὴς ἐπόρουσε, λύων μελεδήματα θυμοῦ.
OD.23,344	ἡ δ' αὖτ' ἄλλ' ἐνόησε θεὰ γλαυκῶπις Ἀθήνη:
OD.23,345	ὁππότε δή ῥ' Ὀδυσῆα ἐέλπετο ὃν κατὰ θυμὸν
OD.23,346	εὐνῆς ἧς ἀλόχου ταρπήμεναι ἠδὲ καὶ ὕπνου,
OD.23,347	αὐτίκ' ἀπ' Ὠκεανοῦ χρυσόθρονον ἠριγένειαν
OD.23,348	ὦρσεν, ἵν' ἀνθρώποισι φόως φέροι. ὦρτο δ' Ὀδυσσεὺς
OD.23,349	εὐνῆς ἐκ μαλακῆς, ἀλόχῳ δ' ἐπὶ μῦθον ἔτελλεν:
OD.23,350	"ὦ γύναι, ἤδη μὲν πολέων κεκορήμεθ' ἀέθλων
OD.23,351	ἀμφοτέρω, σὺ μὲν ἐνθάδ' ἐμὸν πολυκηδέα νόστον
OD.23,352	κλαίουσ': αὐτὰρ ἐμὲ Ζεὺς ἄλγεσι καὶ θεοὶ ἄλλοι
OD.23,353	ἱέμενον πεδάασκον ἐμῆς ἀπὸ πατρίδος αἴης.
OD.23,354	νῦν δ' ἐπεὶ ἀμφοτέρω πολυήρατον ἱκόμεθ' εὐνήν,
OD.23,355	κτήματα μέν, τά μοί ἐστι, κομιζέμεν ἐν μεγάροισι,
OD.23,356	μῆλα δ', ἅ μοι μνηστῆρες ὑπερφίαλοι κατέκειρον,
OD.23,357	πολλὰ μὲν αὐτὸς ἐγὼ ληΐσσομαι, ἄλλα δ' Ἀχαιοὶ
OD.23,358	δώσουσ', εἰς ὅ κε πάντας ἐνιπλήσωσιν ἐπαύλους.
OD.23,359	ἀλλ' ἦ τοι μὲν ἐγὼ πολυδένδρεον ἀγρὸν ἄπειμι
OD.23,360	ὀψόμενος πατέρ' ἐσθλόν, ὅ μοι πυκινῶς ἀκάχηται:
OD.23,361	σοὶ δέ, γύναι, τόδ' ἐπιστέλλω πινυτῇ περ ἐούσῃ:
OD.23,362	αὐτίκα γὰρ φάτις εἶσιν ἅμ' ἠελίῳ ἀνιόντι
OD.23,363	ἀνδρῶν μνηστήρων, οὓς ἔκτανον ἐν μεγάροισιν:
OD.23,364	εἰς ὑπερῷ' ἀναβᾶσα σὺν ἀμφιπόλοισι γυναιξὶν
OD.23,365	ἧσθαι, μηδέ τινα προτιόσσεο μηδ' ἐρέεινε."
OD.23,366	ἦ ῥα, καὶ ἀμφ' ὤμοισιν ἐδύσετο τεύχεα καλά,
OD.23,367	ὦρσε δὲ Τηλέμαχον καὶ βουκόλον ἠδὲ συβώτην,
OD.23,368	πάντας δ' ἔντε' ἄνωγεν ἀρήϊα χερσὶν ἑλέσθαι.
OD.23,369	οἱ δέ οἱ οὐκ ἀπίθησαν, ἐθωρήσσοντο δὲ χαλκῷ,
OD.23,370	ὤϊξαν δὲ θύρας, ἐκ δ' ἤϊον: ἦρχε δ' Ὀδυσσεύς.
OD.23,371	ἤδη μὲν φάος ἦεν ἐπὶ χθόνα, τοὺς δ' ἄρ' Ἀθήνη
OD.23,372	νυκτὶ κατακρύψασα θοῶς ἐξῆγε πόληος.
OD.24,1	Ἑρμῆς δὲ ψυχὰς Κυλλήνιος ἐξεκαλεῖτο
OD.24,2	ἀνδρῶν μνηστήρων: ἔχε δὲ ῥάβδον μετὰ χερσὶ
OD.24,3	καλὴν χρυσείην, τῇ τ' ἀνδρῶν ὄμματα θέλγει,
OD.24,4	ὧν ἐθέλει, τοὺς δ' αὖτε καὶ ὑπνώοντας ἐγείρει:
OD.24,5	τῇ ῥ' ἄγε κινήσας, ταὶ δὲ τρίζουσαι ἕποντο.
OD.24,6	ὡς δ' ὅτε νυκτερίδες μυχῷ ἄντρου θεσπεσίοιο
OD.24,7	τρίζουσαι ποτέονται, ἐπεί κέ τις ἀποπέσῃσιν
OD.24,8	ὁρμαθοῦ ἐκ πέτρης, ἀνά τ' ἀλλήλῃσιν ἔχονται,
OD.24,9	ὣς αἱ τετριγυῖαι ἅμ' ἤϊσαν: ἦρχε δ' ἄρα σφιν
OD.24,10	Ἑρμείας ἀκάκητα κατ' εὐρώεντα κέλευθα.
OD.24,11	πὰρ δ' ἴσαν Ὠκεανοῦ τε ῥοὰς καὶ Λευκάδα πέτρην,
OD.24,12	ἠδὲ παρ' Ἠελίοιο πύλας καὶ δῆμον Ὀνείρων
OD.24,13	ἤϊσαν: αἶψα δ' ἵκοντο κατ' ἀσφοδελὸν λειμῶνα,
OD.24,14	ἔνθα τε ναίουσι ψυχαί, εἴδωλα καμόντων.
OD.24,15	εὗρον δὲ ψυχὴν Πηληϊάδεω Ἀχιλῆος
OD.24,16	καὶ Πατροκλῆος καὶ ἀμύμονος Ἀντιλόχοιο
OD.24,17	Αἴαντός θ', ὃς ἄριστος ἔην εἶδός τε δέμας τε
OD.24,18	τῶν ἄλλων Δαναῶν μετ' ἀμύμονα Πηλεΐωνα.
OD.24,19	ὣς οἱ μὲν περὶ κεῖνον ὁμίλεον: ἀγχίμολον δὲ
OD.24,20	ἤλυθ' ἔπι ψυχὴ Ἀγαμέμνονος Ἀτρεΐδαο
OD.24,21	ἀχνυμένη: περὶ δ' ἄλλαι ἀγηγέραθ', ὅσσοι ἅμ' αὐτῷ
OD.24,22	οἴκῳ ἐν Αἰγίσθοιο θάνον καὶ πότμον ἐπέσπον.
OD.24,23	τὸν προτέρη ψυχὴ προσεφώνεε Πηλεΐωνος:
OD.24,24	"ἀτρεΐδη, περὶ μέν σε φάμεν Διὶ τερπικεραύνῳ
OD.24,25	ἀνδρῶν ἡρώων φίλον ἔμμεναι ἤματα πάντα,
OD.24,26	οὕνεκα πολλοῖσίν τε καὶ ἰφθίμοισιν ἄνασσες
OD.24,27	δήμῳ ἔνι Τρώων, ὅθι πάσχομεν ἄλγε' Ἀχαιοί.
OD.24,28	ἦ τ' ἄρα καὶ σοὶ πρωῒ παραστήσεσθαι ἔμελλε
OD.24,29	μοῖρ' ὀλοή, τὴν οὔ τις ἀλεύεται, ὅς κε γένηται.
OD.24,30	ὡς ὄφελες τιμῆς ἀπονήμενος, ἧς περ ἄνασσες,
OD.24,31	δήμῳ ἔνι Τρώων θάνατον καὶ πότμον ἐπισπεῖν:
OD.24,32	τῶ κέν τοι τύμβον μὲν ἐποίησαν Παναχαιοί,
OD.24,33	ἠδέ κε καὶ σῷ παιδὶ μέγα κλέος ἤρα' ὀπίσσω:
OD.24,34	νῦν δ' ἄρα σ' οἰκτίστῳ θανάτῳ εἵμαρτο ἁλῶναι."
OD.24,35	τὸν δ' αὖτε ψυχὴ προσεφώνεεν Ἀτρεΐδαο:
OD.24,36	"ὄλβιε Πηλέος υἱέ, θεοῖσ' ἐπιείκελ' Ἀχιλλεῦ,
OD.24,37	ὃς θάνες ἐν Τροίῃ ἑκὰς Ἄργεος: ἀμφὶ δέ σ' ἄλλοι
OD.24,38	κτείνοντο Τρώων καὶ Ἀχαιῶν υἷες ἄριστοι,
OD.24,39	μαρνάμενοι περὶ σεῖο: σὺ δ' ἐν στροφάλιγγι κονίης
OD.24,40	κεῖσο μέγας μεγαλωστί, λελασμένος ἱπποσυνάων.
OD.24,41	ἡμεῖς δὲ πρόπαν ἦμαρ ἐμαρνάμεθ': οὐδέ κε πάμπαν
OD.24,42	παυσάμεθα πτολέμου, εἰ μὴ Ζεὺς λαίλαπι παῦσεν.
OD.24,43	αὐτὰρ ἐπεί σ' ἐπὶ νῆας ἐνείκαμεν ἐκ πολέμοιο,
OD.24,44	κάτθεμεν ἐν λεχέεσσι, καθήραντες χρόα καλὸν
OD.24,45	ὕδατί τε λιαρῷ καὶ ἀλείφατι: πολλὰ δέ σ' ἀμφὶ
OD.24,46	δάκρυα θερμὰ χέον Δαναοὶ κείροντό τε χαίτας.
OD.24,47	μήτηρ δ' ἐξ ἁλὸς ἦλθε σὺν ἀθανάτῃσ' ἁλίῃσιν
OD.24,48	ἀγγελίης ἀΐουσα: βοὴ δ' ἐπὶ πόντον ὀρώρει
OD.24,49	θεσπεσίη, ὑπὸ δὲ τρόμος ἤλυθε πάντας Ἀχαιούς.
OD.24,50	καί νύ κ' ἀναΐξαντες ἔβαν κοίλας ἐπὶ νῆας,
OD.24,51	εἰ μὴ ἀνὴρ κατέρυκε παλαιά τε πολλά τε εἰδώς,
OD.24,52	Νέστωρ, οὗ καὶ πρόσθεν ἀρίστη φαίνετο βουλή:
OD.24,53	ὅ σφιν ἐῢ φρονέων ἀγορήσατο καὶ μετέειπεν:
OD.24,54	ἴσχεσθ', Ἀργεῖοι, μὴ φεύγετε, κοῦροι Ἀχαιῶν.
OD.24,55	μήτηρ ἐξ ἁλὸς ἥδε σὺν ἀθανάτῃσ' ἁλίῃσιν
OD.24,56	ἔρχεται, οὗ παιδὸς τεθνηότος ἀντιόωσα.
OD.24,57	ὣς ἔφαθ', οἱ δ' ἔσχοντο φόβου μεγάθυμοι Ἀχαιοί.
OD.24,58	ἀμφὶ δέ σ' ἔστησαν κοῦραι ἁλίοιο γέροντος
OD.24,59	οἴκτρ' ὀλοφυρόμεναι, περὶ δ' ἄμβροτα εἵματα ἕσσαν.
OD.24,60	Μοῦσαι δ' ἐννέα πᾶσαι ἀμειβόμεναι ὀπὶ καλῇ
OD.24,61	θρήνεον: ἔνθα κεν οὔ τιν' ἀδάκρυτόν γ' ἐνόησας
OD.24,62	Ἀργείων: τοῖον γὰρ ὑπώρορε Μοῦσα λίγεια.
OD.24,63	ἑπτὰ δὲ καὶ δέκα μέν σε ὁμῶς νύκτας τε καὶ ἦμαρ
OD.24,64	κλαίομεν ἀθάνατοί τε θεοὶ θνητοί τ' ἄνθρωποι:
OD.24,65	ὀκτωκαιδεκάτῃ δ' ἔδομεν πυρί: πολλὰ δ' ἐπ' αὐτῷ
OD.24,66	μῆλα κατεκτάνομεν μάλα πίονα καὶ ἕλικας βοῦς.
OD.24,67	καίεο δ' ἔν τ' ἐσθῆτι θεῶν καὶ ἀλείφατι πολλῷ
OD.24,68	καὶ μέλιτι γλυκερῷ: πολλοὶ δ' ἥρωες Ἀχαιοὶ
OD.24,69	τεύχεσιν ἐρρώσαντο πυρὴν πέρι καιομένοιο,
OD.24,70	πεζοί θ' ἱππῆές τε: πολὺς δ' ὀρυμαγδὸς ὀρώρει.
OD.24,71	αὐτὰρ ἐπεὶ δή σε φλὸξ ἤνυσεν Ἡφαίστοιο,
OD.24,72	ἠῶθεν δή τοι λέγομεν λεύκ' ὀστέ', Ἀχιλλεῦ,
OD.24,73	οἴνῳ ἐν ἀκρήτῳ καὶ ἀλείφατι. δῶκε δὲ μήτηρ
OD.24,74	χρύσεον ἀμφιφορῆα: Διωνύσοιο δὲ δῶρον
OD.24,75	φάσκ' ἔμεναι, ἔργον δὲ περικλυτοῦ Ἡφαίστοιο.
OD.24,76	ἐν τῷ τοι κεῖται λεύκ' ὀστέα, φαίδιμ' Ἀχιλλεῦ,
OD.24,77	μίγδα δὲ Πατρόκλοιο Μενοιτιάδαο θανόντος,
OD.24,78	χωρὶς δ' Ἀντιλόχοιο, τὸν ἔξοχα τῖες ἁπάντων
OD.24,79	τῶν ἄλλων ἑτάρων μετὰ Πάτροκλόν γε θανόντα.
OD.24,80	ἀμφ' αὐτοῖσι δ' ἔπειτα μέγαν καὶ ἀμύμονα τύμβον
OD.24,81	χεύαμεν Ἀργείων ἱερὸς στρατὸς αἰχμητάων
OD.24,82	ἀκτῇ ἔπι προὐχούσῃ, ἐπὶ πλατεῖ Ἑλλησπόντῳ,
OD.24,83	ὥς κεν τηλεφανὴς ἐκ ποντόφιν ἀνδράσιν εἴη
OD.24,84	τοῖσ', οἵ νῦν γεγάασι καὶ οἳ μετόπισθεν ἔσονται.
OD.24,85	μήτηρ δ' αἰτήσασα θεοὺς περικαλλέ' ἄεθλα
OD.24,86	θῆκε μέσῳ ἐν ἀγῶνι ἀριστήεσσιν Ἀχαιῶν.
OD.24,87	ἤδη μὲν πολέων τάφῳ ἀνδρῶν ἀντεβόλησας
OD.24,88	ἡρώων, ὅτε κέν ποτ' ἀποφθιμένου βασιλῆος
OD.24,89	ζώννυνταί τε νέοι καὶ ἐπεντύνωνται ἄεθλα:
OD.24,90	ἀλλά κε κεῖνα μάλιστα ἰδὼν θηήσαο θυμῷ,
OD.24,91	οἷ' ἐπὶ σοὶ κατέθηκε θεὰ περικαλλέ' ἄεθλα,
OD.24,92	ἀργυρόπεζα Θέτις: μάλα γὰρ φίλος ἦσθα θεοῖσιν.
OD.24,93	ὣς σὺ μὲν οὐδὲ θανὼν ὄνομ' ὤλεσας, ἀλλά τοι αἰεὶ
OD.24,94	πάντας ἐπ' ἀνθρώπους κλέος ἔσσεται ἐσθλόν, Ἀχιλλεῦ:
OD.24,95	αὐτὰρ ἐμοὶ τί τόδ' ἦδος, ἐπεὶ πόλεμον τολύπευσα;
OD.24,96	ἐν νόστῳ γάρ μοι Ζεὺς μήσατο λυγρὸν ὄλεθρον
OD.24,97	Αἰγίσθου ὑπὸ χερσὶ καὶ οὐλομένης ἀλόχοιο."
OD.24,98	ὣς οἱ μὲν τοιαῦτα πρὸς ἀλλήλους ἀγόρευον:
OD.24,99	ἀγχίμολον δέ σφ' ἦλθε διάκτορος Ἀργεϊφόντης
OD.24,100	ψυχὰς μνηστήρων κατάγων Ὀδυσῆϊ δαμέντων.
OD.24,101	τὼ δ' ἄρα θαμβήσαντ' ἰθὺς κίον, ὡς ἐσιδέσθην.
OD.24,102	ἔγνω δὲ ψυχὴ Ἀγαμέμνονος Ἀτρεΐδαο
OD.24,103	παῖδα φίλον Μελανῆος, ἀγακλυτὸν Ἀμφιμέδοντα:
OD.24,104	ξεῖνος γάρ οἱ ἔην Ἰθάκῃ ἔνι οἰκία ναίων.
OD.24,105	τὸν προτέρη ψυχὴ προσεφώνεεν Ἀτρεΐδαο:
OD.24,106	"ἀμφίμεδον, τί παθόντες ἐρεμνὴν γαῖαν ἔδυτε
OD.24,107	πάντες κεκριμένοι καὶ ὁμήλικες; οὐδέ κεν ἄλλως
OD.24,108	κρινάμενος λέξαιτο κατὰ πτόλιν ἄνδρας ἀρίστους.
OD.24,109	ἢ ὔμμ' ἐν νήεσσι Ποσειδάων ἐδάμασσεν
OD.24,110	ὄρσας ἀργαλέους ἀνέμους καὶ κύματα μακρά,
OD.24,111	ἦ που ἀνάρσιοι ἄνδρες ἐδηλήσαντ' ἐπὶ χέρσου
OD.24,112	βοῦς περιταμνομένους ἠδ' οἰῶν πώεα καλά,
OD.24,113	ἦε περὶ πτόλιος μαχεούμενοι ἠδὲ γυναικῶν;
OD.24,114	εἰπέ μοι εἰρομένῳ: ξεῖνος δέ τοι εὔχομαι εἶναι.
OD.24,115	ἦ οὐ μέμνῃ, ὅτε κεῖσε κατήλυθον ὑμέτερον δῶ
OD.24,116	ὀτρυνέων Ὀδυσῆα σὺν ἀντιθέῳ Μενελάῳ
OD.24,117	Ἴλιον εἰς ἅμ' ἕπεσθαι ἐϋσσέλμων ἐπὶ νηῶν;
OD.24,118	μηνὶ δ' ἐν οὔλῳ πάντα περήσαμεν εὐρέα πόντον,
OD.24,119	σπουδῇ παρπεπιθόντες Ὀδυσσῆα πτολίπορθον."
OD.24,120	τὸν δ' αὖτε ψυχὴ προσεφώνεεν Ἀμφιμέδοντος:
OD.24,121	„"Ἀτρεΐδη κύδιστε, ἄναξ ἀνδρῶν Ἀγάμεμνον,“
OD.24,122	μέμνημαι τάδε πάντα, διοτρεφές, ὡς ἀγορεύεις:
OD.24,123	σοὶ δ' ἐγὼ εὖ μάλα πάντα καὶ ἀτρεκέως καταλέξω,
OD.24,124	ἡμετέρου θανάτοιο κακὸν τέλος, οἷον ἐτύχθη.
OD.24,125	μνώμεθ' Ὀδυσσῆος δὴν οἰχομένοιο δάμαρτα:
OD.24,126	ἡ δ' οὔτ' ἠρνεῖτο στυγερὸν γάμον οὔτε τελεύτα,
OD.24,127	ἡμῖν φραζομένη θάνατον καὶ κῆρα μέλαιναν,
OD.24,128	ἀλλὰ δόλον τόνδ' ἄλλον ἐνὶ φρεσὶ μερμήριξε:
OD.24,129	στησαμένη μέγαν ἱστὸν ἐνὶ μεγάροισιν ὕφαινε,
OD.24,130	λεπτὸν καὶ περίμετρον: ἄφαρ δ' ἡμῖν μετέειπε:
OD.24,131	κοῦροι, ἐμοὶ μνηστῆρες, ἐπεὶ θάνε δῖος Ὀδυσσεύς,
OD.24,132	μίμνετ' ἐπειγόμενοι τὸν ἐμὸν γάμον, εἰς ὅ κε φᾶρος
OD.24,133	ἐκτελέσω, μή μοι μεταμώνια νήματ' ὄληται,
OD.24,134	Λαέρτῃ ἥρωϊ ταφήϊον, εἰς ὅτε κέν μιν
OD.24,135	μοῖρ' ὀλοὴ καθέλῃσι τανηλεγέος θανάτοιο,
OD.24,136	μή τίς μοι κατὰ δῆμον Ἀχαιϊάδων νεμεσήσῃ,
OD.24,137	αἴ κεν ἄτερ σπείρου κεῖται πολλὰ κτεατίσσας.
OD.24,138	ὣς ἔφαθ', ἡμῖν δ' αὖτ' ἐπεπείθετο θυμὸς ἀγήνωρ.
OD.24,139	ἔνθα καὶ ἠματίη μὲν ὑφαίνεσκεν μέγαν ἱστόν,
OD.24,140	νύκτας δ' ἀλλύεσκεν, ἐπὴν δαΐδας παραθεῖτο.
OD.24,141	ὣς τρίετες μὲν ἔληθε δόλῳ καὶ ἔπειθεν Ἀχαιούς:
OD.24,142	ἀλλ' ὅτε τέτρατον ἦλθεν ἔτος καὶ ἐπήλυθον ὧραι,
OD.24,143	„μηνῶν φθινόντων, περὶ δ' ἤματα πόλλ' ἐτελέσθη,“
OD.24,144	καὶ τότε δή τις ἔειπε γυναικῶν, ἣ σάφα ᾔδη,
OD.24,145	καὶ τήν γ' ἀλλύουσαν ἐφεύρομεν ἀγλαὸν ἱστόν.
OD.24,146	ὣς τὸ μὲν ἐξετέλεσσε καὶ οὐκ ἐθέλουσ', ὑπ' ἀνάγκης.
OD.24,147	εὖθ' ἡ φᾶρος ἔδειξεν, ὑφήνασα μέγαν ἱστόν,
OD.24,148	πλύνασ', ἠελίῳ ἐναλίγκιον ἠὲ σελήνῃ,
OD.24,149	καὶ τότε δή ῥ' Ὀδυσῆα κακός ποθεν ἤγαγε δαίμων
OD.24,150	ἀγροῦ ἐπ' ἐσχατιήν, ὅθι δώματα ναῖε συβώτης.
OD.24,151	ἔνθ' ἦλθεν φίλος υἱὸς Ὀδυσσῆος θείοιο,
OD.24,152	ἐκ Πύλου ἠμαθόεντος ἰὼν σὺν νηῒ μελαίνῃ:
OD.24,153	τὼ δὲ μνηστῆρσιν θάνατον κακὸν ἀρτύναντε
OD.24,154	ἵκοντο προτὶ ἄστυ περικλυτόν, ἦ τοι Ὀδυσσεὺς
OD.24,155	ὕστερος, αὐτὰρ Τηλέμαχος πρόσθ' ἡγεμόνευε.
OD.24,156	τὸν δὲ συβώτης ἦγε κακὰ χροῒ εἵματ' ἔχοντα,
OD.24,157	πτωχῷ λευγαλέῳ ἐναλίγκιον ἠδὲ γέροντι,
OD.24,158	σκηπτόμενον: τὰ δὲ λυγρὰ περὶ χροῒ εἵματα ἕστο:
OD.24,159	οὐδέ τις ἡμείων δύνατο γνῶναι τὸν ἐόντα,
OD.24,160	ἐξαπίνης προφανέντ', οὐδ' οἳ προγενέστεροι ἦσαν,
OD.24,161	ἀλλ' ἔπεσίν τε κακοῖσιν ἐνίσσομεν ἠδὲ βολῇσιν.
OD.24,162	αὐτὰρ ὁ τεῖος ἐτόλμα ἐνὶ μεγάροισιν ἑοῖσι
OD.24,163	βαλλόμενος καὶ ἐνισσόμενος τετληότι θυμῷ:
OD.24,164	ἀλλ' ὅτε δή μιν ἔγειρε Διὸς νόος αἰγιόχοιο,
OD.24,165	σὺν μὲν Τηλεμάχῳ περικαλλέα τεύχε' ἀείρας
OD.24,166	ἐς θάλαμον κατέθηκε καὶ ἐκλήϊσεν ὀχῆας,
OD.24,167	αὐτὰρ ὁ ἣν ἄλοχον πολυκερδείῃσιν ἄνωγε
OD.24,168	τόξον μνηστήρεσσι θέμεν πολιόν τε σίδηρον,
OD.24,169	ἡμῖν αἰνομόροισιν ἀέθλια καὶ φόνου ἀρχήν.
OD.24,170	οὐδέ τις ἡμείων δύνατο κρατεροῖο βιοῖο
OD.24,171	νευρὴν ἐντανύσαι, πολλὸν δ' ἐπιδευέες ἦμεν.
OD.24,172	ἀλλ' ὅτε χεῖρας ἵκανεν Ὀδυσσῆος μέγα τόξον,
OD.24,173	ἔνθ' ἡμεῖς μὲν πάντες ὁμοκλέομεν ἐπέεσσι
OD.24,174	τόξον μὴ δόμεναι, μηδ' εἰ μάλα πόλλ' ἀγορεύοι,
OD.24,175	Τηλέμαχος δέ μιν οἶος ἐποτρύνων ἐκέλευσεν.
OD.24,176	αὐτὰρ ὁ δέξατο χειρὶ πολύτλας δῖος Ὀδυσσεύς,
OD.24,177	ῥηϊδίως δ' ἐτάνυσσε βιόν, διὰ δ' ἧκε σιδήρου:
OD.24,178	στῆ δ' ἄρ' ἐπ' οὐδὸν ἰών, ταχέας δ' ἐκχεύατ' ὀϊστοὺς
OD.24,179	δεινὸν παπταίνων, βάλε δ' Ἀντίνοον βασιλῆα.
OD.24,180	αὐτὰρ ἔπειτ' ἄλλοισ' ἐφίει στονόεντα βέλεμνα
OD.24,181	ἄντα τιτυσκόμενος: τοὶ δ' ἀγχιστῖνοι ἔπιπτον.
OD.24,182	γνωτὸν δ' ἦν, ὅ ῥά τίς σφι θεῶν ἐπιτάρροθος ἦεν:
OD.24,183	αὐτίκα γὰρ κατὰ δώματ' ἐπισπόμενοι μένεϊ σφῷ
OD.24,184	κτεῖνον ἐπιστροφάδην, τῶν δὲ στόνος ὤρνυτ' ἀεικὴς
OD.24,185	κράτων τυπτομένων, δάπεδον δ' ἅπαν αἵματι θῦεν.
OD.24,186	ὣς ἡμεῖς, Ἀγάμεμνον, ἀπωλόμεθ', ὧν ἔτι καὶ νῦν
OD.24,187	σώματ' ἀκηδέα κεῖται ἐνὶ μεγάροισ' Ὀδυσῆος:
OD.24,188	οὐ γάρ πω ἴσασι φίλοι κατὰ δώμαθ' ἑκάστου,
OD.24,189	οἵ κ' ἀπονίψαντες μέλανα βρότον ἐξ ὠτειλέων
OD.24,190	κατθέμενοι γοάοιεν: ὃ γὰρ γέρας ἐστὶ θανόντων."
OD.24,191	τὸν δ' αὖτε ψυχὴ προσεφώνεεν Ἀτρεΐδαο:
OD.24,192	"ὄλβιε Λαέρταο πάϊ, πολυμήχαν' Ὀδυσσεῦ,
OD.24,193	ἦ ἄρα σὺν μεγάλῃ ἀρετῇ ἐκτήσω ἄκοιτιν:
OD.24,194	ὡς ἀγαθαὶ φρένες ἦσαν ἀμύμονι Πηνελοπείῃ,
OD.24,195	κούρῃ Ἰκαρίου, ὡς εὖ μέμνητ' Ὀδυσῆος,
OD.24,196	ἀνδρὸς κουριδίου. τῶ οἱ κλέος οὔ ποτ' ὀλεῖται
OD.24,197	ἧς ἀρετῆς, τεύξουσι δ' ἐπιχθονίοισιν ἀοιδὴν
OD.24,198	ἀθάνατοι χαρίεσσαν ἐχέφρονι Πηνελοπείῃ,
OD.24,199	οὐχ ὡς Τυνδαρέου κούρη κακὰ μήσατο ἔργα,
OD.24,200	κουρίδιον κτείνασα πόσιν, στυγερὴ δέ τ' ἀοιδὴ
OD.24,201	ἔσσετ' ἐπ' ἀνθρώπους, χαλεπὴν δέ τε φῆμιν ὀπάσσει
OD.24,202	θηλυτέρῃσι γυναιξί, καὶ ἥ κ' εὐεργὸς ἔῃσιν."
OD.24,203	ὣς οἱ μὲν τοιαῦτα πρὸς ἀλλήλους ἀγόρευον,
OD.24,204	ἑσταότ' εἰν Ἀΐδαο δόμοισ', ὑπὸ κεύθεσι γαίης:
OD.24,205	οἱ δ' ἐπεὶ ἐκ πόλιος κατέβαν, τάχα δ' ἀγρὸν ἵκοντο
OD.24,206	καλὸν Λαέρταο τετυγμένον, ὅν ῥά ποτ' αὐτὸς
OD.24,207	Λαέρτης κτεάτισσεν, ἐπεὶ μάλα πολλὰ μόγησεν.
OD.24,208	ἔνθα οἱ οἶκος ἔην, περὶ δὲ κλίσιον θέε πάντῃ,
OD.24,209	ἐν τῷ σιτέσκοντο καὶ ἵζανον ἠδὲ ἴαυον
OD.24,210	δμῶες ἀναγκαῖοι, τοί οἱ φίλα ἐργάζοντο.
OD.24,211	ἐν δὲ γυνὴ Σικελὴ γρηῢς πέλεν, ἥ ῥα γέροντα
OD.24,212	ἐνδυκέως κομέεσκεν ἐπ' ἀγροῦ νόσφι πόληος.
OD.24,213	ἔνθ' Ὀδυσεὺς δμώεσσι καὶ υἱέϊ μῦθον ἔειπεν:
OD.24,214	"ὑμεῖς μὲν νῦν ἔλθετ' ἐϋκτίμενον δόμον εἴσω,
OD.24,215	δεῖπνον δ' αἶψα συῶν ἱερεύσατε ὅς τις ἄριστος:
OD.24,216	αὐτὰρ ἐγὼ πατρὸς πειρήσομαι ἡμετέροιο,
OD.24,217	αἴ κέ μ' ἐπιγνώῃ καὶ φράσσεται ὀφθαλμοῖσιν,
OD.24,218	ἦέ κεν ἀγνοιῇσι πολὺν χρόνον ἀμφὶς ἐόντα."
OD.24,219	ὣς εἰπὼν δμώεσσιν ἀρήϊα τεύχε' ἔδωκεν.
OD.24,220	οἱ μὲν ἔπειτα δόμονδε θοῶς κίον, αὐτὰρ Ὀδυσσεὺς
OD.24,221	ἄσσον ἴεν πολυκάρπου ἀλῳῆς πειρητίζων.
OD.24,222	οὐδ' εὗρεν Δολίον, μέγαν ὄρχατον ἐσκαταβαίνων,
OD.24,223	οὐδέ τινα δμώων οὐδ' υἱῶν: ἀλλ' ἄρα τοί γε
OD.24,224	αἱμασιὰς λέξοντες ἀλῳῆς ἔμμεναι ἕρκος
OD.24,225	ᾤχοντ', αὐτὰρ ὁ τοῖσι γέρων ὁδὸν ἡγεμόνευε.
OD.24,226	τὸν δ' οἶον πατέρ' εὗρεν ἐϋκτιμένῃ ἐν ἀλῳῇ,
OD.24,227	λιστρεύοντα φυτόν: ῥυπόωντα δὲ ἕστο χιτῶνα,
OD.24,228	ῥαπτὸν ἀεικέλιον, περὶ δὲ κνήμῃσι βοείας
OD.24,229	κνημῖδας ῥαπτὰς δέδετο, γραπτῦς ἀλεείνων,
OD.24,230	χειρῖδάς τ' ἐπὶ χερσὶ βάτων ἕνεκ': αὐτὰρ ὕπερθεν
OD.24,231	αἰγείην κυνέην κεφαλῇ ἔχε, πένθος ἀέξων.
OD.24,232	τὸν δ' ὡς οὖν ἐνόησε πολύτλας δῖος Ὀδυσσεὺς
OD.24,233	γήραϊ τειρόμενον, μέγα δὲ φρεσὶ πένθος ἔχοντα,
OD.24,234	στὰς ἄρ' ὑπὸ βλωθρὴν ὄγχνην κατὰ δάκρυον εἶβε.
OD.24,235	μερμήριξε δ' ἔπειτα κατὰ φρένα καὶ κατὰ θυμὸν
OD.24,236	κύσσαι καὶ περιφῦναι ἑὸν πατέρ' ἠδὲ ἕκαστα
OD.24,237	εἰπεῖν, ὡς ἔλθοι καὶ ἵκοιτ' ἐς πατρίδα γαῖαν,
OD.24,238	ἦ πρῶτ' ἐξερέοιτο ἕκαστά τε πειρήσαιτο.
OD.24,239	ὧδε δέ οἱ φρονέοντι δοάσσατο κέρδιον εἶναι,
OD.24,240	πρῶτον κερτομίοισ' ἔπεσιν διαπειρηθῆναι.
OD.24,241	τὰ φρονέων ἰθὺς κίεν αὐτοῦ δῖος Ὀδυσσεύς.
OD.24,242	ἦ τοι ὁ μὲν κατέχων κεφαλὴν φυτὸν ἀμφελάχαινε:
OD.24,243	τὸν δὲ παριστάμενος προσεφώνεε φαίδιμος υἱός:
OD.24,244	"ὦ γέρον, οὐκ ἀδαημονίη σ' ἔχει ἀμφιπολεύειν
OD.24,245	ὄρχατον, ἀλλ' εὖ τοι κομιδὴ ἔχει, οὐδέ τι πάμπαν,
OD.24,246	οὐ φυτόν, οὐ συκῆ, οὐκ ἄμπελος, οὐ μὲν ἐλαίη,
OD.24,247	οὐκ ὄγχνη, οὐ πρασιή τοι ἄνευ κομιδῆς κατὰ κῆπον.
OD.24,248	ἄλλο δέ τοι ἐρέω, σὺ δὲ μὴ χόλον ἔνθεο θυμῷ:
OD.24,249	αὐτόν σ' οὐκ ἀγαθὴ κομιδὴ ἔχει, ἀλλ' ἅμα γῆρας
OD.24,250	λυγρὸν ἔχεις αὐχμεῖς τε κακῶς καὶ ἀεικέα ἕσσαι.
OD.24,251	οὐ μὲν ἀεργίης γε ἄναξ ἕνεκ' οὔ σε κομίζει,
OD.24,252	οὐδέ τί τοι δούλειον ἐπιπρέπει εἰσοράασθαι
OD.24,253	εἶδος καὶ μέγεθος: βασιλῆι γὰρ ἀνδρὶ ἔοικας.
OD.24,254	τοιούτῳ δὲ ἔοικεν, ἐπεὶ λούσαιτο φάγοι τε,
OD.24,255	εὑδέμεναι μαλακῶς: ἡ γὰρ δίκη ἐστὶ γερόντων.
OD.24,256	ἀλλ' ἄγε μοι τόδε εἰπὲ καὶ ἀτρεκέως κατάλεξον:
OD.24,257	τεῦ δμώς εἰς ἀνδρῶν; τεῦ δ' ὄρχατον ἀμφιπολεύεις;
OD.24,258	καί μοι τοῦτ' ἀγόρευσον ἐτήτυμον, ὄφρ' ἐῢ εἰδῶ,
OD.24,259	εἰ ἐτεόν γ' Ἰθάκην τήνδ' ἱκόμεθ', ὥς μοι ἔειπεν
OD.24,260	οὗτος ἀνὴρ νῦν δὴ ξυμβλήμενος ἐνθάδ' ἰόντι,
OD.24,261	οὔ τι μάλ' ἀρτίφρων, ἐπεὶ οὐ τόλμησεν ἕκαστα
OD.24,262	εἰπεῖν ἠδ' ἐπακοῦσαι ἐμὸν ἔπος, ὡς ἐρέεινον
OD.24,263	ἀμφὶ ξείνῳ ἐμῷ, ἤ που ζώει τε καὶ ἔστιν,
OD.24,264	ἦ ἤδη τέθνηκε καὶ εἰν Ἀΐδαο δόμοισιν.
OD.24,265	ἐκ γάρ τοι ἐρέω, σὺ δὲ σύνθεο καί μευ ἄκουσον:
OD.24,266	ἄνδρα ποτ' ἐξείνισσα φίλῃ ἐν πατρίδι γαίῃ
OD.24,267	ἡμέτερόνδ' ἐλθόντα, καὶ οὔ πώ τις βροτὸς ἄλλος
OD.24,268	ξείνων τηλεδαπῶν φιλίων ἐμὸν ἵκετο δῶμα:
OD.24,269	εὔχετο δ' ἐξ Ἰθάκης γένος ἔμμεναι, αὐτὰρ ἔφασκε
OD.24,270	Λαέρτην Ἀρκεισιάδην πατέρ' ἔμμεναι αὐτῷ.
OD.24,271	τὸν μὲν ἐγὼ πρὸς δώματ' ἄγων ἐῢ ἐξείνισσα,
OD.24,272	ἐνδυκέως φιλέων, πολλῶν κατὰ οἶκον ἐόντων,
OD.24,273	καί οἱ δῶρα πόρον ξεινήϊα, οἷα ἐῴκει.
OD.24,274	χρυσοῦ μέν οἱ δῶκ' εὐεργέος ἑπτὰ τάλαντα,
OD.24,275	δῶκα δέ οἱ κρητῆρα πανάργυρον ἀνθεμόεντα,
OD.24,276	δώδεκα δ' ἁπλοΐδας χλαίνας, τόσσους δὲ τάπητας,
OD.24,277	τόσσα δὲ φάρεα καλά, τόσους δ' ἐπὶ τοῖσι χιτῶνας,
OD.24,278	χωρὶς δ' αὖτε γυναῖκας ἀμύμονα ἔργα ἰδυίας
OD.24,279	τέσσαρας εἰδαλίμας, ἃς ἤθελεν αὐτὸς ἑλέσθαι."
OD.24,280	τὸν δ' ἠμείβετ' ἔπειτα πατὴρ κατὰ δάκρυον εἴβων:
OD.24,281	"ξεῖν', ἦ τοι μὲν γαῖαν ἱκάνεις, ἣν ἐρεείνεις,
OD.24,282	ὑβρισταὶ δ' αὐτὴν καὶ ἀτάσθαλοι ἄνδρες ἔχουσι.
OD.24,283	δῶρα δ' ἐτώσια ταῦτα χαρίζεο, μυρί' ὀπάζων:
OD.24,284	εἰ γάρ μιν ζωόν γε κίχεις Ἰθάκης ἐνὶ δήμῳ,
OD.24,285	τῶ κέν σ' εὖ δώροισιν ἀμειψάμενος ἀπέπεμψε
OD.24,286	καὶ ξενίῃ ἀγαθῇ: ἡ γὰρ θέμις, ὅς τις ὑπάρξῃ.
OD.24,287	ἀλλ' ἄγε μοι τόδε εἰπὲ καὶ ἀτρεκέως κατάλεξον:
OD.24,288	πόστον δὴ ἔτος ἐστίν, ὅτε ξείνισσας ἐκεῖνον,
OD.24,289	σὸν ξεῖνον δύστηνον, ἐμὸν παῖδ', εἴ ποτ' ἔην γε;
OD.24,290	δύσμορον: ὅν που τῆλε φίλων καὶ πατρίδος αἴης
OD.24,291	ἠέ που ἐν πόντῳ φάγον ἰχθύες, ἢ ἐπὶ χέρσου
OD.24,292	θηρσὶ καὶ οἰωνοῖσιν ἕλωρ γένετ': οὐδέ ἑ μήτηρ
OD.24,293	κλαῦσε περιστείλασα πατήρ θ', οἵ μιν τεκόμεσθα:
OD.24,294	οὐδ' ἄλοχος πολύδωρος, ἐχέφρων Πηνελόπεια,
OD.24,295	κώκυσ' ἐν λεχέεσσιν ἑὸν πόσιν, ὡς ἐπεῴκει,
OD.24,296	ὀφθαλμοὺς καθελοῦσα: τὸ γὰρ γέρας ἐστὶ θανόντων.
OD.24,297	καί μοι τοῦτ' ἀγόρευσον ἐτήτυμον, ὄφρ' ἐῢ εἰδῶ:
OD.24,298	τίς πόθεν εἰς ἀνδρῶν; πόθι τοι πόλις ἠδὲ τοκῆες;
OD.24,299	ποῦ δαὶ νηῦς ἕστηκε θοή, ἥ σ' ἤγαγε δεῦρο
OD.24,300	ἀντιθέους θ' ἑτάρους; ἦ ἔμπορος εἰλήλουθας
OD.24,301	νηὸς ἐπ' ἀλλοτρίης, οἱ δ' ἐκβήσαντες ἔβησαν;"
OD.24,302	τὸν δ' ἀπαμειβόμενος προσέφη πολύμητις Ὀδυσσεύς:
OD.24,303	"τοιγὰρ ἐγώ τοι πάντα μάλ' ἀτρεκέως καταλέξω.
OD.24,304	εἰμὶ μὲν ἐξ Ἀλύβαντος, ὅθι κλυτὰ δώματα ναίω,
OD.24,305	υἱὸς Ἀφείδαντος Πολυπημονίδαο ἄνακτος:
OD.24,306	αὐτὰρ ἐμοί γ' ὄνομ' ἐστὶν Ἐπήριτος: ἀλλά με δαίμων
OD.24,307	πλάγξ' ἀπὸ Σικανίης δεῦρ' ἐλθέμεν οὐκ ἐθέλοντα:
OD.24,308	νηῦς δέ μοι ἥδ' ἕστηκεν ἐπ' ἀγροῦ νόσφι πόληος.
OD.24,309	αὐτὰρ Ὀδυσσῆϊ τόδε δὴ πέμπτον ἔτος ἐστίν,
OD.24,310	ἐξ οὗ κεῖθεν ἔβη καὶ ἐμῆς ἀπελήλυθε πάτρης,
OD.24,311	δύσμορος: ἦ τέ οἱ ἐσθλοὶ ἔσαν ὄρνιθες ἰόντι,
OD.24,312	δεξιοί, οἷς χαίρων μὲν ἐγὼν ἀπέπεμπον ἐκεῖνον,
OD.24,313	χαῖρε δὲ κεῖνος ἰών: θυμὸς δ' ἔτι νῶϊν ἐώλπει
OD.24,314	μείξεσθαι ξενίῃ ἠδ' ἀγλαὰ δῶρα διδώσειν."
OD.24,315	ὣς φάτο, τὸν δ' ἄχεος νεφέλη ἐκάλυψε μέλαινα:
OD.24,316	ἀμφοτέρῃσι δὲ χερσὶν ἑλὼν κόνιν αἰθαλόεσσαν
OD.24,317	χεύατο κὰκ κεφαλῆς πολιῆς, ἁδινὰ στεναχίζων.
OD.24,318	τοῦ δ' ὠρίνετο θυμός, ἀνὰ ῥῖνας δέ οἱ ἤδη
OD.24,319	δριμὺ μένος προὔτυψε φίλον πατέρ' εἰσορόωντι.
OD.24,320	κύσσε δέ μιν περιφὺς ἐπιάλμενος ἠδὲ προσηύδα:
OD.24,321	"κεῖνος μὲν δὴ ὅδ' αὐτὸς ἐγώ, πάτερ, ὃν σὺ μεταλλᾷς,
OD.24,322	ἤλυθον εἰκοστῷ ἔτεϊ ἐς πατρίδα γαῖαν.
OD.24,323	ἀλλ' ἴσχευ κλαυθμοῖο γόοιό τε δακρυόεντος.
OD.24,324	ἐκ γάρ τοι ἐρέω: --μάλα δὲ χρὴ σπευδέμεν ἔμπης: --
OD.24,325	μνηστῆρας κατέπεφνον ἐν ἡμετέροισι δόμοισι
OD.24,326	λώβην τεινύμενος θυμαλγέα καὶ κακὰ ἔργα."
OD.24,327	τὸν δ' αὖ Λαέρτης ἀπαμείβετο φώνησέν τε:
OD.24,328	"εἰ μὲν δὴ Ὀδυσεύς γε, ἐμὸς πάϊς, εἰλήλουθας,
OD.24,329	σῆμά τί μοι νῦν εἰπὲ ἀριφραδές, ὄφρα πεποίθω."
OD.24,330	τὸν δ' ἀπαμειβόμενος προσέφη πολύμητις Ὀδυσσεύς:
OD.24,331	"οὐλὴν μὲν πρῶτον τήνδε φράσαι ὀφθαλμοῖσι,
OD.24,332	τὴν ἐν Παρνησῷ μ' ἔλασεν σῦς λευκῷ ὀδόντι
OD.24,333	οἰχόμενον: σὺ δέ με προΐεις καὶ πότνια μήτηρ
OD.24,334	ἐς πατέρ' Αὐτόλυκον μητρὸς φίλον, ὄφρ' ἂν ἑλοίμην
OD.24,335	δῶρα, τὰ δεῦρο μολών μοι ὑπέσχετο καὶ κατένευσεν.
OD.24,336	εἰ δ' ἄγε τοι καὶ δένδρε' ἐϋκτιμένην κατ' ἀλῳὴν
OD.24,337	εἴπω, ἅ μοί ποτ' ἔδωκας, ἐγὼ δ' ᾔτευν σε ἕκαστα
OD.24,338	παιδνὸς ἐών, κατὰ κῆπον ἐπισπόμενος: διὰ δ' αὐτῶν
OD.24,339	ἱκνεύμεσθα, σὺ δ' ὠνόμασας καὶ ἔειπες ἕκαστα.
OD.24,340	ὄγχνας μοι δῶκας τρεισκαίδεκα καὶ δέκα μηλέας,
OD.24,341	συκέας τεσσαράκοντ': ὄρχους δέ μοι ὧδ' ὀνόμηνας
OD.24,342	δώσειν πεντήκοντα, διατρύγιος δὲ ἕκαστος
OD.24,343	ἤην; ἔνθα δ' ἀνὰ σταφυλαὶ παντοῖαι ἔασιν,
OD.24,344	ὁππότε δὴ Διὸς ὧραι ἐπιβρίσειαν ὕπερθεν."
OD.24,345	ὣς φάτο, τοῦ δ' αὐτοῦ λύτο γούνατα καὶ φίλον ἦτορ,
OD.24,346	σήματ' ἀναγνόντος, τά οἱ ἔμπεδα πέφραδ' Ὀδυσσεύς:
OD.24,347	ἀμφὶ δὲ παιδὶ φίλῳ βάλε πήχεε: τὸν δὲ ποτὶ οἷ
OD.24,348	εἷλεν ἀποψύχοντα πολύτλας δῖος Ὀδυσσεύς.
OD.24,349	αὐτὰρ ἐπεί ῥ' ἄμπνυτο καὶ ἐς φρένα θυμὸς ἀγέρθη,
OD.24,350	ἐξαῦτις μύθοισιν ἀμειβόμενος προσέειπε:
OD.24,351	"ζεῦ πάτερ, ἦ ῥ' ἔτι ἐστὲ θεοὶ κατὰ μακρὸν Ὄλυμπον,
OD.24,352	εἰ ἐτεὸν μνηστῆρες ἀτάσθαλον ὕβριν ἔτεισαν.
OD.24,353	νῦν δ' αἰνῶς δείδοικα κατὰ φρένα, μὴ τάχα πάντες
OD.24,354	ἐνθάδ' ἐπέλθωσιν Ἰθακήσιοι, ἀγγελίας δὲ
OD.24,355	πάντῃ ἐποτρύνωσι Κεφαλλήνων πολίεσσι."
OD.24,356	τὸν δ' ἀπαμειβόμενος προσέφη πολύμητις Ὀδυσσεύς:
OD.24,357	"θάρσει: μή τοι ταῦτα μετὰ φρεσὶ σῇσι μελόντων.
OD.24,358	ἀλλ' ἴομεν προτὶ οἶκον, ὃς ὀρχάτου ἐγγύθι κεῖται:
OD.24,359	ἔνθα δὲ Τηλέμαχον καὶ βουκόλον ἠδὲ συβώτην
OD.24,360	προὔπεμψ', ὡς ἂν δεῖπνον ἐφοπλίσσωσι τάχιστα."
OD.24,361	ὣς ἄρα φωνήσαντε βάτην πρὸς δώματα καλά.
OD.24,362	οἱ δ' ὅτε δή ῥ' ἵκοντο δόμους ἐῢ ναιετάοντας,
OD.24,363	εὗρον Τηλέμαχον καὶ βουκόλον ἠδὲ συβώτην
OD.24,364	ταμνομένους κρέα πολλὰ κερῶντάς τ' αἴθοπα οἶνον.
OD.24,365	τόφρα δὲ Λαέρτην μεγαλήτορα ᾧ ἐνὶ οἴκῳ
OD.24,366	ἀμφίπολος Σικελὴ λοῦσεν καὶ χρῖσεν ἐλαίῳ,
OD.24,367	ἀμφὶ δ' ἄρα χλαῖναν καλὴν βάλεν: αὐτὰρ Ἀθήνη
OD.24,368	ἄγχι παρισταμένη μέλε' ἤλδανε ποιμένι λαῶν,
OD.24,369	μείζονα δ' ἠὲ πάρος καὶ πάσσονα θῆκεν ἰδέσθαι.
OD.24,370	ἐκ δ' ἀσαμίνθου βῆ: θαύμαζε δέ μιν φίλος υἱός,
OD.24,371	ὡς ἴδεν ἀθανάτοισι θεοῖσ' ἐναλίγκιον ἄντην,
OD.24,372	καί μιν φωνήσας ἔπεα πτερόεντα προσηύδα:
OD.24,373	"ὦ πάτερ, ἦ μάλα τίς σε θεῶν αἰειγενετάων
OD.24,374	εἶδός τε μέγεθός τε ἀμείνονα θῆκεν ἰδέσθαι."
OD.24,375	τὸν δ' αὖ Λαέρτης πεπνυμένος ἀντίον ηὔδα:
OD.24,376	"αἲ γάρ, Ζεῦ τε πάτερ καὶ Ἀθηναίη καὶ Ἄπολλον,
OD.24,377	οἷος Νήρικον εἷλον, ἐϋκτίμενον πτολίεθρον,
OD.24,378	ἀκτὴν ἠπείροιο, Κεφαλλήνεσσιν ἀνάσσων,
OD.24,379	τοῖος ἐών τοι χθιζὸς ἐν ἡμετέροισι δόμοισι
OD.24,380	τεύχε' ἔχων ὤμοισιν ἐφεστάμεναι καὶ ἀμύνειν
OD.24,381	ἄνδρας μνηστῆρας: τῶ κέ σφεων γούνατ' ἔλυσα
OD.24,382	πολλῶν ἐν μεγάροισι, σὺ δὲ φρένας ἔνδον ἐγήθεις."
OD.24,383	ὣς οἱ μὲν τοιαῦτα πρὸς ἀλλήλους ἀγόρευον.
OD.24,384	οἱ δ' ἐπεὶ οὖν παύσαντο πόνου τετύκοντό τε δαῖτα,
OD.24,385	ἑξείης ἕζοντο κατὰ κλισμούς τε θρόνους τε.
OD.24,386	ἔνθ' οἱ μὲν δείπνῳ ἐπεχείρεον: ἀγχίμολον δὲ
OD.24,387	ἦλθ' ὁ γέρων Δολίος, σὺν δ' υἱεῖς τοῖο γέροντος,
OD.24,388	ἐξ ἔργων μογέοντες, ἐπεὶ προμολοῦσα κάλεσσε
OD.24,389	μήτηρ, γρηῦς Σικελή, ἥ σφεας τρέφε καί ῥα γέροντα
OD.24,390	ἐνδυκέως κομέεσκεν, ἐπεὶ κατὰ γῆρας ἔμαρψεν.
OD.24,391	οἱ δ' ὡς οὖν Ὀδυσῆα ἴδον φράσσαντό τε θυμῷ,
OD.24,392	ἔσταν ἐνὶ μεγάροισι τεθηπότες: αὐτὰρ Ὀδυσσεὺς
OD.24,393	μειλιχίοισ' ἐπέεσσι καθαπτόμενος προσέειπεν:
OD.24,394	"ὦ γέρον, ἵζ' ἐπὶ δεῖπνον, ἀπεκλελάθεσθε δὲ θάμβευς:
OD.24,395	δηρὸν γὰρ σίτῳ ἐπιχειρήσειν μεμαῶτες
OD.24,396	μίμνομεν ἐν μεγάροισ', ὑμέας ποτιδέγμενοι αἰεί."
OD.24,397	ὣς ἄρ' ἔφη, Δολίος δ' ἰθὺς κίε χεῖρε πετάσσας
OD.24,398	ἀμφοτέρας, Ὀδυσεῦς δὲ λαβὼν κύσε χεῖρ' ἐπὶ καρπῷ
OD.24,399	καί μιν φωνήσας ἔπεα πτερόεντα προσηύδα:
OD.24,400	"ὦ φίλ', ἐπεὶ νόστησας ἐελδομένοισι μάλ' ἡμῖν
OD.24,401	οὐδ' ἔτ' ὀϊομένοισι, θεοὶ δέ σε ἤγαγον αὐτοί,
OD.24,402	οὖλέ τε καὶ μέγα χαῖρε, θεοὶ δέ τοι ὄλβια δοῖεν.
OD.24,403	καί μοι τοῦτ' ἀγόρευσον ἐτήτυμον, ὄφρ' ἐῢ εἰδῶ,
OD.24,404	ἢ ἤδη σάφα οἶδε περίφρων Πηνελόπεια
OD.24,405	νοστήσαντά σε δεῦρ', ἦ ἄγγελον ὀτρύνωμεν."
OD.24,406	τὸν δ' ἀπαμειβόμενος προσέφη πολύμητις Ὀδυσσεύς:
OD.24,407	"ὦ γέρον, ἤδη οἶδε: τί σε χρὴ ταῦτα πένεσθαι;"
OD.24,408	ὣς φάθ', ὁ δ' αὖτις ἄρ' ἕζετ' ἐϋξέστου ἐπὶ δίφρου.
OD.24,409	ὣς δ' αὔτως παῖδες Δολίου κλυτὸν ἀμφ' Ὀδυσῆα
OD.24,410	δεικανόωντ' ἐπέεσσι καὶ ἐν χείρεσσι φύοντο,
OD.24,411	ἑξείης δ' ἕζοντο παραὶ Δολίον, πατέρα σφόν.
OD.24,412	ὣς οἱ μὲν περὶ δεῖπνον ἐνὶ μεγάροισι πένοντο:
OD.24,413	ὄσσα δ' ἄρ' ἄγγελος ὦκα κατὰ πτόλιν ᾤχετο πάντῃ
OD.24,414	μνηστήρων στυγερὸν θάνατον καὶ κῆρ' ἐνέπουσα.
OD.24,415	οἱ δ' ἄρ' ὁμῶς ἀΐοντες ἐφοίτων ἄλλοθεν ἄλλος
OD.24,416	μυχμῷ τε στοναχῇ τε δόμων προπάροιθ' Ὀδυσῆος,
OD.24,417	ἐκ δὲ νέκυς οἴκων φόρεον καὶ θάπτον ἕκαστοι,
OD.24,418	τοὺς δ' ἐξ ἀλλάων πολίων οἶκόνδε ἕκαστον
OD.24,419	πέμπον ἄγειν ἁλιεῦσι θοῇσ' ἐπὶ νηυσὶ τιθέντες:
OD.24,420	αὐτοὶ δ' εἰς ἀγορὴν κίον ἁθρόοι, ἀχνύμενοι κῆρ.
OD.24,421	αὐτὰρ ἐπεί ῥ' ἤγερθεν ὁμηγερέες τ' ἐγένοντο,
OD.24,422	τοῖσιν δ' Εὐπείθης ἀνά θ' ἵστατο καὶ μετέειπε:
OD.24,423	παιδὸς γάρ οἱ ἄλαστον ἐνὶ φρεσὶ πένθος ἔκειτο,
OD.24,424	Ἀντινόου, τὸν πρῶτον ἐνήρατο δῖος Ὀδυσσεύς:
OD.24,425	τοῦ ὅ γε δάκρυ χέων ἀγορήσατο καὶ μετέειπεν:
OD.24,426	"ὦ φίλοι, ἦ μέγα ἔργον ἀνὴρ ὅδε μήσατ' Ἀχαιούς:
OD.24,427	τοὺς μὲν σὺν νήεσσιν ἄγων πολέας τε καὶ ἐσθλοὺς
OD.24,428	ὤλεσε μὲν νῆας γλαφυράς, ἀπὸ δ' ὤλεσε λαούς,
OD.24,429	τοὺς δ' ἐλθὼν ἔκτεινε Κεφαλλήνων ὄχ' ἀρίστους.
OD.24,430	ἀλλ' ἄγετε, πρὶν τοῦτον ἢ ἐς Πύλον ὦκα ἱκέσθαι
OD.24,431	ἢ καὶ ἐς Ἤλιδα δῖαν, ὅθι κρατέουσιν Ἐπειοί,
OD.24,432	ἴομεν: ἢ καὶ ἔπειτα κατηφέες ἐσσόμεθ' αἰεί.
OD.24,433	λώβη γὰρ τάδε γ' ἐστὶ καὶ ἐσσομένοισι πυθέσθαι,
OD.24,434	εἰ δὴ μὴ παίδων τε κασιγνήτων τε φονῆας
OD.24,435	τεισόμεθ': οὐκ ἂν ἐμοί γε μετὰ φρεσὶν ἡδὺ γένοιτο
OD.24,436	ζωέμεν, ἀλλὰ τάχιστα θανὼν φθιμένοισι μετείην.
OD.24,437	ἀλλ' ἴομεν, μὴ φθέωσι περαιωθέντες ἐκεῖνοι."
OD.24,438	ὣς φάτο δάκρυ χέων, οἶκτος δ' ἕλε πάντας Ἀχαιούς.
OD.24,439	ἀγχίμολον δέ σφ' ἦλθε Μέδων καὶ θεῖος ἀοιδὸς
OD.24,440	ἐκ μεγάρων Ὀδυσῆος, ἐπεί σφεας ὕπνος ἀνῆκεν,
OD.24,441	ἔσταν δ' ἐν μέσσοισι: τάφος δ' ἕλεν ἄνδρα ἕκαστον.
OD.24,442	τοῖσι δὲ καὶ μετέειπε Μέδων πεπνυμένα εἰδώς:
OD.24,443	"κέκλυτε δὴ νῦν μευ, Ἰθακήσιοι: οὐ γὰρ Ὀδυσσεὺς
OD.24,444	ἀθανάτων ἀέκητι θεῶν τάδε μήσατο ἔργα:
OD.24,445	αὐτὸς ἐγὼν εἶδον θεὸν ἄμβροτον, ὅς ῥ' Ὀδυσῆϊ
OD.24,446	ἐγγύθεν ἑστήκει καὶ Μέντορι πάντα ἐῴκει.
OD.24,447	ἀθάνατος δὲ θεὸς τοτὲ μὲν προπάροιθ' Ὀδυσῆος
OD.24,448	φαίνετο θαρσύνων, τοτὲ δὲ μνηστῆρας ὀρίνων
OD.24,449	θῦνε κατὰ μέγαρον: τοὶ δ' ἀγχιστῖνοι ἔπιπτον."
OD.24,450	ὣς φάτο, τοὺς δ' ἄρα πάντας ὑπὸ χλωρὸν δέος ᾕρει.
OD.24,451	τοῖσι δὲ καὶ μετέειπε γέρων ἥρως Ἁλιθέρσης
OD.24,452	Μαστορίδης: ὁ γὰρ οἶος ὅρα πρόσσω καὶ ὀπίσσω:
OD.24,453	ὅ σφιν ἐῢ φρονέων ἀγορήσατο καὶ μετέειπε:
OD.24,454	"κέκλυτε δὴ νῦν μευ, Ἰθακήσιοι, ὅττι κεν εἴπω.
OD.24,455	ὑμετέρῃ κακότητι, φίλοι, τάδε ἔργα γένοντο:
OD.24,456	οὐ γὰρ ἐμοὶ πείθεσθ', οὐ Μέντορι ποιμένι λαῶν,
OD.24,457	ὑμετέρους παῖδας καταπαυέμεν ἀφροσυνάων,
OD.24,458	οἳ μέγα ἔργον ἔρεζον ἀτασθαλίῃσι κακῇσι,
OD.24,459	κτήματα κείροντες καὶ ἀτιμάζοντες ἄκοιτιν
OD.24,460	ἀνδρὸς ἀριστῆος: τὸν δ' οὐκέτι φάντο νέεσθαι.
OD.24,461	καὶ νῦν ὧδε γένοιτο, πίθεσθέ μοι, ὡς ἀγορεύω:
OD.24,462	μὴ ἴομεν, μή πού τις ἐπίσπαστον κακὸν εὕρῃ."
OD.24,463	ὣς ἔφαθ', οἱ δ' ἄρ' ἀνήϊξαν μεγάλῳ ἀλαλητῷ
OD.24,464	ἡμίσεων πλείους: --τοὶ δ' ἁθρόοι αὐτόθι μεῖναν: --
OD.24,465	οὐ γάρ σφιν ἅδε μῦθος ἐνὶ φρεσίν, ἀλλ' Εὐπείθει
OD.24,466	πείθοντ': αἶψα δ' ἔπειτ' ἐπὶ τεύχεα ἐσσεύοντο.
OD.24,467	αὐτὰρ ἐπεί ῥ' ἕσσαντο περὶ χροῒ νώροπα χαλκόν,
OD.24,468	ἁθρόοι ἠγερέθοντο πρὸ ἄστεος εὐρυχόροιο.
OD.24,469	τοῖσιν δ' Εὐπείθης ἡγήσατο νηπιέῃσι:
OD.24,470	φῆ δ' ὅ γε τείσεσθαι παιδὸς φόνον, οὐδ' ἄρ' ἔμελλεν
OD.24,471	ἂψ ἀπονοστήσειν, ἀλλ' αὐτοῦ πότμον ἐφέψειν.
OD.24,472	αὐτὰρ Ἀθηναίη Ζῆνα Κρονίωνα προσηύδα:
OD.24,473	"ὦ πάτερ ἡμέτερε Κρονίδη, ὕπατε κρειόντων,
OD.24,474	εἰπέ μοι εἰρομένῃ: τί νύ τοι νόος ἔνδοθι κεύθει;
OD.24,475	ἢ προτέρω πόλεμόν τε κακὸν καὶ φύλοπιν αἰνὴν
OD.24,476	τεύξεις, ἦ φιλότητα μετ' ἀμφοτέροισι τίθησθα;"
OD.24,477	τὴν δ' ἀπαμειβόμενος προσέφη νεφεληγερέτα Ζεύς:
OD.24,478	"τέκνον ἐμόν, τί με ταῦτα διείρεαι ἠδὲ μεταλλᾷς;
OD.24,479	οὐ γὰρ δὴ τοῦτον μὲν ἐβούλευσας νόον αὐτή,
OD.24,480	ὡς ἦ τοι κείνους Ὀδυσεὺς ἀποτείσεται ἐλθών;
OD.24,481	ἕρξον ὅπως ἐθέλεις: ἐρέω δέ τοι ὡς ἐπέοικεν.
OD.24,482	ἐπεὶ δὴ μνηστῆρας ἐτείσατο δῖος Ὀδυσσεύς,
OD.24,483	ὅρκια πιστὰ ταμόντες ὁ μὲν βασιλευέτω αἰεί,
OD.24,484	ἡμεῖς δ' αὖ παίδων τε κασιγνήτων τε φόνοιο
OD.24,485	ἔκλησιν θέωμεν: τοὶ δ' ἀλλήλους φιλεόντων
OD.24,486	ὡς τὸ πάρος, πλοῦτος δὲ καὶ εἰρήνη ἅλις ἔστω."
OD.24,487	ὣς εἰπὼν ὤτρυνε πάρος μεμαυῖαν Ἀθήνην,
OD.24,488	βῆ δὲ κατ' Οὐλύμποιο καρήνων ἀΐξασα.
OD.24,489	οἱ δ' ἐπεὶ οὖν σίτοιο μελίφρονος ἐξ ἔρον ἕντο,
OD.24,490	τοῖσ' ἄρα μύθων ἦρχε πολύτλας δῖος Ὀδυσσεύς:
OD.24,491	"ἐξελθών τις ἴδοι, μὴ δὴ σχεδὸν ὦσι κιόντες."
OD.24,492	ὣς ἔφατ': ἐκ δ' υἱὸς Δολίου κίεν, ὡς ἐκέλευε,
OD.24,493	στῆ δ' ἄρ' ἐπ' οὐδὸν ἰών, τοὺς δὲ σχεδὸν εἴσιδε πάντας.
OD.24,494	αἶψα δ' Ὀδυσσῆα ἔπεα πτερόεντα προσηύδα:
OD.24,495	"οἵδε δὴ ἐγγὺς ἔασ': ἀλλ' ὁπλιζώμεθα θᾶσσον."
OD.24,496	ὣς ἔφαθ', οἱ δ' ὤρνυντο καὶ ἐν τεύχεσσιν ἔδυνον,
OD.24,497	τέσσαρες ἀμφ' Ὀδυσῆ', ἓξ δ' υἱεῖς οἱ Δολίοιο:
OD.24,498	ἐν δ' ἄρα Λαέρτης Δολίος τ' ἐς τεύχε' ἔδυνον,
OD.24,499	καὶ πολιοί περ ἐόντες, ἀναγκαῖοι πολεμισταί.
OD.24,500	αὐτὰρ ἐπεί ῥ' ἕσσαντο περὶ χροῒ νώροπα χαλκόν,
OD.24,501	ὤϊξάν ῥα θύρας, ἐκ δ' ἤϊον, ἦρχε δ' Ὀδυσσεύς.
OD.24,502	τοῖσι δ' ἐπ' ἀγχίμολον θυγάτηρ Διὸς ἦλθεν Ἀθήνη,
OD.24,503	Μέντορι εἰδομένη ἠμὲν δέμας ἠδὲ καὶ αὐδήν.
OD.24,504	τὴν μὲν ἰδὼν γήθησε πολύτλας δῖος Ὀδυσσεύς,
OD.24,505	αἶψα δὲ Τηλέμαχον προσεφώνεεν ὃν φίλον υἱόν:
OD.24,506	"τηλέμαχ', ἤδη μὲν τό γε εἴσεαι αὐτὸς ἐπελθών,
OD.24,507	ἀνδρῶν μαρναμένων ἵνα τε κρίνονται ἄριστοι,
OD.24,508	μή τι καταισχύνειν πατέρων γένος, οἳ τὸ πάρος περ
OD.24,509	ἀλκῇ τ' ἠνορέῃ τε κεκάσμεθα πᾶσαν ἐπ' αἶαν."
OD.24,510	τὸν δ' αὖ Τηλέμαχος πεπνυμένος ἀντίον ηὔδα:
OD.24,511	"ὄψεαι, αἴ κ' ἐθέλῃσθα, πάτερ φίλε, τῷδ' ἐπὶ θυμῷ
OD.24,512	οὔ τι καταισχύνοντα τεὸν γένος, ὡς ἀγορεύεις."
OD.24,513	ὣς φάτο, Λαέρτης δ' ἐχάρη καὶ μῦθον ἔειπε:
OD.24,514	"τίς νύ μοι ἡμέρη ἥδε, θεοὶ φίλοι; ἦ μάλα χαίρω:
OD.24,515	υἱός θ' υἱωνός τ' ἀρετῆς πέρι δῆριν ἔχουσι."
OD.24,516	τὸν δὲ παρισταμένη προσέφη γλαυκῶπις Ἀθήνη:
OD.24,517	"ὦ Ἀρκεισιάδη, πάντων πολὺ φίλταθ' ἑταίρων,
OD.24,518	εὐξάμενος κούρῃ γλαυκώπιδι καὶ Διὶ πατρί,
OD.24,519	αἶψα μάλ' ἀμπεπαλὼν προΐει δολιχόσκιον ἔγχος."
OD.24,520	ὣς φάτο, καί ῥ' ἔμπνευσε μένος μέγα Παλλὰς Ἀθήνη.
OD.24,521	εὐξάμενος δ' ἄρ' ἔπειτα Διὸς κούρῃ μεγάλοιο,
OD.24,522	αἶψα μάλ' ἀμπεπαλὼν προΐει δολιχόσκιον ἔγχος
OD.24,523	καὶ βάλεν Εὐπείθεα κόρυθος διὰ χαλκοπαρήου.
OD.24,524	ἡ δ' οὐκ ἔγχος ἔρυτο, διαπρὸ δὲ εἴσατο χαλκός:
OD.24,525	δούπησεν δὲ πεσών, ἀράβησε δὲ τεύχε' ἐπ' αὐτῷ.
OD.24,526	ἐν δ' ἔπεσον προμάχοισ' Ὀδυσεὺς καὶ φαίδιμος υἱός,
OD.24,527	τύπτον δὲ ξίφεσίν τε καὶ ἔγχεσιν ἀμφιγύοισι.
OD.24,528	καί νύ κε δὴ πάντας ὄλεσαν καὶ θῆκαν ἀνόστους,
OD.24,529	εἰ μὴ Ἀθηναίη, κούρη Διὸς αἰγιόχοιο,
OD.24,530	ἤϋσεν φωνῇ, κατὰ δ' ἔσχεθε λαὸν ἅπαντα:
OD.24,531	"ἴσχεσθε πτολέμου, Ἰθακήσιοι, ἀργαλέοιο,
OD.24,532	ὥς κεν ἀναιμωτί γε διακρινθῆτε τάχιστα."
OD.24,533	ὣς φάτ' Ἀθηναίη, τοὺς δὲ χλωρὸν δέος εἷλε:
OD.24,534	τῶν δ' ἄρα δεισάντων ἐκ χειρῶν ἔπτατο τεύχεα,
OD.24,535	πάντα δ' ἐπὶ χθονὶ πῖπτε, θεᾶς ὄπα φωνησάσης:
OD.24,536	πρὸς δὲ πόλιν τρωπῶντο λιλαιόμενοι βιότοιο.
OD.24,537	σμερδαλέον δ' ἐβόησε πολύτλας δῖος Ὀδυσσεύς,
OD.24,538	οἴμησεν δὲ ἀλεὶς ὥς τ' αἰετὸς ὑψιπετήεις.
OD.24,539	καὶ τότε δὴ Κρονίδης ἀφίει ψολόεντα κεραυνόν,
OD.24,540	κὰδ δ' ἔπεσε πρόσθε γλαυκώπιδος ὀβριμοπάτρης.
OD.24,541	δὴ τότ' Ὀδυσσῆα προσέφη γλαυκῶπις Ἀθήνη:
OD.24,542	"διογενὲς Λαερτιάδη, πολυμήχαν' Ὀδυσσεῦ,
OD.24,543	ἴσχεο, παῦε δὲ νεῖκος ὁμοιΐου πτολέμοιο,
OD.24,544	μή πώς τοι Κρονίδης κεχολώσεται εὐρύοπα Ζεύς."
OD.24,545	ὣς φάτ' Ἀθηναίη, ὁ δ' ἐπείθετο, χαῖρε δὲ θυμῷ.
OD.24,546	ὅρκια δ' αὖ κατόπισθε μετ' ἀμφοτέροισιν ἔθηκε
OD.24,547	Παλλὰς Ἀθηναίη, κούρη Διὸς αἰγιόχοιο,
OD.24,548	Μέντορι εἰδομένη ἠμὲν δέμας ἠδὲ καὶ αὐδήν.
TH.1	μουσάων Ἑλικωνιάδων ἀρχώμεθ' ἀείδειν,
TH.2	αἵ θ' Ἑλικῶνος ἔχουσιν ὄρος μέγα τε ζάθεόν τε,
TH.3	καί τε περὶ κρήνην ἰοειδέα πόσσ' ἁπαλοῖσιν
TH.4	ὀρχεῦνται καὶ βωμὸν ἐρισθενέος Κρονίωνος:
TH.5	καί τε λοεσσάμεναι τέρενα χρόα Περμησσοῖο
TH.6	ἠ' Ἵππου κρήνης ἠ' Ὀλμειοῦ ζαθέοιο
TH.7	ἀκροτάτῳ Ἑλικῶνι χοροὺς ἐνεποιήσαντο,
TH.8	καλοὺς ἱμερόεντας, ἐπερρώσαντο δὲ ποσσίν.
TH.9	ἔνθεν ἀπορνύμεναι κεκαλυμμέναι ἠέρι πολλῷ
TH.10	ἐννύχιαι στεῖχον περικαλλέα ὄσσαν ἱεῖσαι,
TH.11	ὑμνεῦσαι Δία τ' αἰγίοχον καὶ πότνιαν Ἥρην
TH.12	Ἀργείην, χρυσέοισι πεδίλοις ἐμβεβαυῖαν,
TH.13	κούρην τ' αἰγιόχοιο Διὸς γλαυκῶπιν Ἀθήνην
TH.14	Φοῖβόν τ' Ἀπόλλωνα καὶ Ἄρτεμιν ἰοχέαιραν
TH.15	ἠδὲ Ποσειδάωνα γαιήοχον ἐννοσίγαιον
TH.16	καὶ Θέμιν αἰδοίην ἑλικοβλέφαρόν τ' Ἀφροδίτην
TH.17	Ἥβην τε χρυσοστέφανον καλήν τε Διώνην
TH.18	Λητώ τ' Ἰαπετόν τε ἰδὲ Κρόνον ἀγκυλομήτην
TH.19	Ἠῶ τ' Ἠέλιόν τε μέγαν λαμπράν τε Σελήνην
TH.20	Γαῖάν τ' Ὠκεανόν τε μέγαν καὶ Νύκτα μέλαιναν
TH.21	ἄλλων τ' ἀθανάτων ἱερὸν γένος αἰὲν ἐόντων.
TH.22	αἵ νύ ποθ' Ἡσίοδον καλὴν ἐδίδαξαν ἀοιδήν,
TH.23	ἄρνας ποιμαίνονθ' Ἑλικῶνος ὕπο ζαθέοιο.
TH.24	τόνδε δέ με πρώτιστα θεαὶ πρὸς μῦθον ἔειπον,
TH.25	Μοῦσαι Ὀλυμπιάδες, κοῦραι Διὸς αἰγιόχοιο:
TH.26	"ποιμένες ἄγραυλοι, κάκ' ἐλέγχεα, γαστέρες οἶον,
TH.27	ἴδμεν ψεύδεα πολλὰ λέγειν ἐτύμοισιν ὁμοῖα,
TH.28	ἴδμεν δ' εὖτ' ἐθέλωμεν ἀληθέα γηρύσασθαι."
TH.29	ὣς ἔφασαν κοῦραι μεγάλου Διὸς ἀρτιέπειαι,
TH.30	καί μοι σκῆπτρον ἔδον δάφνης ἐριθηλέος ὄζον
TH.31	δρέψασαι, θηητόν: ἐνέπνευσαν δέ μοι αὐδὴν
TH.32	θέσπιν, ἵνα κλείοιμι τά τ' ἐσσόμενα πρό τ' ἐόντα,
TH.33	καί μ' ἐκέλονθ' ὑμνεῖν μακάρων γένος αἰὲν ἐόντων,
TH.34	σφᾶς δ' αὐτὰς πρῶτόν τε καὶ ὕστατον αἰὲν ἀείδειν.
TH.35	ἀλλὰ τίη μοι ταῦτα περὶ δρῦν ἢ περὶ πέτρην;
TH.36	τύνη, Μουσάων ἀρχώμεθα, ταὶ Διὶ πατρὶ
TH.37	ὑμνεῦσαι τέρπουσι μέγαν νόον ἐντὸς Ὀλύμπου,
TH.38	εἴρουσαι τά τ' ἐόντα τά τ' ἐσσόμενα πρό τ' ἐόντα,
TH.39	φωνῇ ὁμηρεῦσαι, τῶν δ' ἀκάματος ῥέει αὐδὴ
TH.40	ἐκ στομάτων ἡδεῖα: γελᾷ δέ τε δώματα πατρὸς
TH.41	Ζηνὸς ἐριγδούποιο θεᾶν ὀπὶ λειριοέσσῃ
TH.42	σκιδναμένῃ, ἠχεῖ δὲ κάρη νιφόεντος Ὀλύμπου
TH.43	δώματά τ' ἀθανάτων: αἱ δ' ἄμβροτον ὄσσαν ἱεῖσαι
TH.44	θεῶν γένος αἰδοῖον πρῶτον κλείουσιν ἀοιδῇ
TH.45	ἐξ ἀρχῆς, οὓς Γαῖα καὶ Οὐρανὸς εὐρὺς ἔτικτεν,
TH.46	οἵ τ' ἐκ τῶν ἐγένοντο, θεοὶ δωτῆρες ἐάων:
TH.47	δεύτερον αὖτε Ζῆνα θεῶν πατέρ' ἠδὲ καὶ ἀνδρῶν,
TH.48	[ἀρχόμεναί θ' ὑμνεῦσι θεαὶ  λήγουσαί τ' ἀοιδῆς,]
TH.49	ὅσσον φέρτατός ἐστι θεῶν κάρτει τε μέγιστος:
TH.50	αὖτις δ' ἀνθρώπων τε γένος κρατερῶν τε Γιγάντων
TH.51	ὑμνεῦσαι τέρπουσι Διὸς νόον ἐντὸς Ὀλύμπου
TH.52	μοῦσαι Ὀλυμπιάδες, κοῦραι Διὸς αἰγιόχοιο.
TH.53	τὰς ἐν Πιερίῃ Κρονίδῃ τέκε πατρὶ μιγεῖσα
TH.54	Μνημοσύνη, γουνοῖσιν Ἐλευθῆρος μεδέουσα,
TH.55	λησμοσύνην τε κακῶν ἄμπαυμά τε μερμηράων.
TH.56	ἐννέα γάρ οἱ νύκτας ἐμίσγετο μητίετα Ζεὺς
TH.57	νόσφιν ἀπ' ἀθανάτων ἱερὸν λέχος εἰσαναβαίνων:
TH.58	ἀλλ' ὅτε δή ῥ' ἐνιαυτὸς ἔην, περὶ δ' ἔτραπον ὧραι
TH.59	μηνῶν φθινόντων, περὶ δ' ἤματα πόλλ' ἐτελέσθη,
TH.60	ἡ δ' ἔτεκ' ἐννέα κούρας, ὁμόφρονας, ᾗσιν ἀοιδὴ
TH.61	μέμβλεται ἐν στήθεσσιν, ἀκηδέα θυμὸν ἐχούσαις,
TH.62	τυτθὸν ἀπ' ἀκροτάτης κορυφῆς νιφόεντος Ὀλύμπου:
TH.63	ἔνθά σφιν λιπαροί τε χοροὶ καὶ δώματα καλά,
TH.64	πὰρ δ' αὐτῇς Χάριτές τε καὶ Ἵμερος οἰκί' ἔχουσιν
TH.65	ἐν θαλίῃς: ἐρατὴν δὲ διὰ στόμα ὄσσαν ἱεῖσαι
TH.66	μέλπονται, πάντων τε νόμους καὶ ἤθεα κεδνὰ
TH.67	ἀθανάτων κλείουσιν, ἐπήρατον ὄσσαν ἱεῖσαι.
TH.68	αἳ τότ' ἴσαν πρὸς Ὄλυμπον, ἀγαλλόμεναι ὀπὶ καλῇ,
TH.69	ἀμβροσίῃ μολπῇ: περὶ δ' ἴαχε γαῖα μέλαινα
TH.70	ὑμνεύσαις, ἐρατὸς δὲ ποδῶν ὕπο δοῦπος ὀρώρει
TH.71	νισομένων πατέρ' εἰς ὅν: ὁ δ' οὐρανῷ ἐμβασιλεύει,
TH.72	αὐτὸς ἔχων βροντὴν ἠδ' αἰθαλόεντα κεραυνόν,
TH.73	κάρτει νικήσας πατέρα Κρόνον: εὖ δὲ ἕκαστα
TH.74	ἀθανάτοις διέταξε νόμους καὶ ἐπέφραδε τιμάς.
TH.75	ταῦτ' ἄρα Μοῦσαι ἄειδον Ὀλύμπια δώματ' ἔχουσαι,
TH.76	ἐννέα θυγατέρες μεγάλου Διὸς ἐκγεγαυῖαι,
TH.77	Κλειώ τ' Εὐτέρπη τε Θάλειά τε Μελπομένη τε
TH.78	Τερψιχόρη τ' Ἐρατώ τε Πολύμνιά τ' Οὐρανίη τε
TH.79	Καλλιόπη θ': ἡ δὲ προφερεστάτη ἐστὶν ἁπασέων.
TH.80	ἡ γὰρ καὶ βασιλεῦσιν ἅμ' αἰδοίοισιν ὀπηδεῖ.
TH.81	ὅντινα τιμήσουσι Διὸς κοῦραι μεγάλοιο
TH.82	γεινόμενόν τε ἴδωσι διοτρεφέων βασιλήων,
TH.83	τῷ μὲν ἐπὶ γλώσσῃ γλυκερὴν χείουσιν ἐέρσην,
TH.84	τοῦ δ' ἔπε' ἐκ στόματος ῥεῖ μείλιχα: οἱ δέ νυ λαοὶ
TH.85	πάντες ἐς αὐτὸν ὁρῶσι διακρίνοντα θέμιστας
TH.86	ἰθείῃσι δίκῃσιν: ὁ δ' ἀσφαλέως ἀγορεύων
TH.87	αἶψά τι καὶ μέγα νεῖκος ἐπισταμένως κατέπαυσε:
TH.88	τούνεκα γὰρ βασιλῆες ἐχέφρονες, οὕνεκα λαοῖς
TH.89	βλαπτομένοις ἀγορῆφι μετάτροπα ἔργα τελεῦσι
TH.90	ῥηιδίως, μαλακοῖσι παραιφάμενοι ἐπέεσσιν:
TH.91	ἐρχόμενον δ' ἀν' ἀγῶνα θεὸν ὣς ἱλάσκονται
TH.92	αἰδοῖ μειλιχίῃ, μετὰ δὲ πρέπει ἀγρομένοισι.
TH.93	τοίη Μουσάων ἱερὴ δόσις ἀνθρώποισιν.
TH.94	ἐκ γάρ τοι Μουσέων καὶ ἑκηβόλου Ἀπόλλωνος
TH.95	ἄνδρες ἀοιδοὶ ἔασιν ἐπὶ χθόνα καὶ κιθαρισταί,
TH.96	ἐκ δὲ Διὸς βασιλῆες: ὁ δ' ὄλβιος, ὅντινα Μοῦσαι
TH.97	φίλωνται: γλυκερή οἱ ἀπὸ στόματος ῥέει αὐδή.
TH.98	εἰ γάρ τις καὶ πένθος ἔχων νεοκηδέι θυμῷ
TH.99	ἄζηται κραδίην ἀκαχήμενος, αὐτὰρ ἀοιδὸς
TH.100	Μουσάων θεράπων κλεῖα προτέρων ἀνθρώπων
TH.101	ὑμνήσει μάκαράς τε θεοὺς οἳ Ὄλυμπον ἔχουσιν,
TH.102	αἶψ' ὅ γε δυσφροσυνέων ἐπιλήθεται οὐδέ τι κηδέων
TH.103	μέμνηται: ταχέως δὲ παρέτραπε δῶρα θεάων.
TH.104	χαίρετε τέκνα Διός, δότε δ' ἱμερόεσσαν ἀοιδήν:
TH.105	κλείετε δ' ἀθανάτων ἱερὸν γένος αἰὲν ἐόντων,
TH.106	οἳ Γῆς ἐξεγένοντο καὶ Οὐρανοῦ ἀστερόεντος,
TH.107	Νυκτός τε δνοφερῆς, οὕς θ' ἁλμυρὸς ἔτρεφε Πόντος.
TH.108	εἴπατε δ' ὡς τὰ πρῶτα θεοὶ καὶ γαῖα γένοντο
TH.109	καὶ ποταμοὶ καὶ πόντος ἀπείριτος οἴδματι θυίων
TH.110	ἄστρά τε λαμπετόωντα καὶ οὐρανὸς εὐρὺς ὕπερθεν:
TH.111	[οἵ τ' ἐκ τῶν ἐγένοντο, θεοὶ δωτῆρες ἐάων:]
TH.112	ὥς τ' ἄφενος δάσσαντο καὶ ὡς τιμὰς διέλοντο,
TH.113	ἠδὲ καὶ ὡς τὰ πρῶτα πολύπτυχον ἔσχον Ὄλυμπον.
TH.114	ταῦτά μοι ἔσπετε Μοῦσαι Ὀλύμπια δώματ' ἔχουσαι
TH.115	ἐξ ἀρχῆς, καὶ εἴπαθ', ὅτι πρῶτον γένετ' αὐτῶν.
TH.116	ἤτοι μὲν πρώτιστα Χάος γένετ': αὐτὰρ ἔπειτα
TH.117	Γαῖ' εὐρύστερνος, πάντων ἕδος ἀσφαλὲς αἰεὶ
TH.118	ἀθανάτων οἳ ἔχουσι κάρη νιφόεντος Ὀλύμπου,
TH.119	Τάρταρά τ' ἠερόεντα μυχῷ χθονὸς εὐρυοδείης,
TH.120	ἠδ' Ἔρος, ὃς κάλλιστος ἐν ἀθανάτοισι θεοῖσι,
TH.121	λυσιμελής, πάντων τε θεῶν πάντων τ' ἀνθρώπων
TH.122	δάμναται ἐν στήθεσσι νόον καὶ ἐπίφρονα βουλήν.
TH.123	ἐκ Χάεος δ' Ἔρεβός τε μέλαινά τε Νὺξ ἐγένοντο:
TH.124	Νυκτὸς δ' αὖτ' Αἰθήρ τε καὶ Ἡμέρη ἐξεγένοντο,
TH.125	οὓς τέκε κυσαμένη Ἐρέβει φιλότητι μιγεῖσα.
TH.126	Γαῖα δέ τοι πρῶτον μὲν ἐγείνατο ἶσον ἑωυτῇ
TH.127	Οὐρανὸν ἀστερόενθ', ἵνα μιν περὶ πάντα καλύπτοι,
TH.128	ὄφρ' εἴη μακάρεσσι θεοῖς ἕδος ἀσφαλὲς αἰεί,
TH.129	γείνατο δ' οὔρεα μακρά, θεᾶν χαρίεντας ἐναύλους
TH.130	Νυμφέων, αἳ ναίουσιν ἀν' οὔρεα βησσήεντα,
TH.131	ἠδὲ καὶ ἀτρύγετον πέλαγος τέκεν οἴδματι θυῖον,
TH.132	Πόντον, ἄτερ φιλότητος ἐφιμέρου: αὐτὰρ ἔπειτα
TH.133	Οὐρανῷ εὐνηθεῖσα τέκ' Ὠκεανὸν βαθυδίνην
TH.134	Κοῖόν τε Κρεῖόν θ' Ὑπερίονά τ' Ἰαπετόν τε
TH.135	Θείαν τε Ῥείαν τε Θέμιν τε Μνημοσύνην τε
TH.136	Φοίβην τε χρυσοστέφανον Τηθύν τ' ἐρατεινήν.
TH.137	τοὺς δὲ μέθ' ὁπλότατος γένετο Κρόνος ἀγκυλομήτης,
TH.138	δεινότατος παίδων, θαλερὸν δ' ἤχθηρε τοκῆα.
TH.139	γείνατο δ' αὖ Κύκλωπας ὑπέρβιον ἦτορ ἔχοντας,
TH.140	Βρόντην τε Στερόπην τε καὶ Ἄργην ὀβριμόθυμον,
TH.141	οἳ Ζηνὶ βροντήν τ' ἔδοσαν τεῦξάν τε κεραυνόν.
TH.142	οἱ δ' ἤτοι τὰ μὲν ἄλλα θεοῖς ἐναλίγκιοι ἦσαν,
TH.142A	[οἱ δ ἐξ ἀθανάτων θνητοὶ τράφεν αὐδήεντεσ]
TH.143	μοῦνος δ' ὀφθαλμὸς μέσσῳ ἐνέκειτο μετώπῳ:
TH.144	Κύκλωπες δ' ὄνομ' ἦσαν ἐπώνυμον, οὕνεκ' ἄρά σφεων
TH.145	κυκλοτερὴς ὀφθαλμὸς ἕεις ἐνέκειτο μετώπῳ:
TH.146	ἰσχὺς δ' ἠδὲ βίη καὶ μηχαναὶ ἦσαν ἐπ' ἔργοις.
TH.147	ἄλλοι δ' αὖ Γαίης τε καὶ Οὐρανοῦ ἐξεγένοντο
TH.148	τρεῖς παῖδες μεγάλοι [τε] καὶ ὄβριμοι, οὐκ ὀνομαστοί,
TH.149	Κόττος τε Βριάρεώς τε Γύγης θ', ὑπερήφανα τέκνα.
TH.150	τῶν ἑκατὸν μὲν χεῖρες ἀπ' ὤμων ἀίσσοντο,
TH.151	ἄπλαστοι, κεφαλαὶ δὲ ἑκάστῳ πεντήκοντα
TH.152	ἐξ ὤμων ἐπέφυκον ἐπὶ στιβαροῖσι μέλεσσιν:
TH.153	ἰσχὺς δ' ἄπλητος κρατερὴ μεγάλῳ ἐπὶ εἴδει.
TH.154	ὅσσοι γὰρ Γαίης τε καὶ Οὐρανοῦ ἐξεγένοντο,
TH.155	δεινότατοι παίδων, σφετέρῳ δ' ἤχθοντο τοκῆι
TH.156	ἐξ ἀρχῆς: καὶ τῶν μὲν ὅπως τις πρῶτα γένοιτο,
TH.157	πάντας ἀποκρύπτασκε καὶ ἐς φάος οὐκ ἀνίεσκε
TH.158	Γαίης ἐν κευθμῶνι, κακῷ δ' ἐπετέρπετο ἔργῳ,
TH.159	Οὐρανός: ἡ δ' ἐντὸς στοναχίζετο Γαῖα πελώρη
TH.160	στεινομένη, δολίην δὲ κακὴν ἐπεφράσσατο τέχνην.
TH.161	αἶψα δὲ ποιήσασα γένος πολιοῦ ἀδάμαντος
TH.162	τεῦξε μέγα δρέπανον καὶ ἐπέφραδε παισὶ φίλοισιν:
TH.163	εἶπε δὲ θαρσύνουσα, φίλον τετιημένη ἦτορ:
TH.164	"παῖδες ἐμοὶ καὶ πατρὸς ἀτασθάλου, αἴ κ' ἐθέλητε
TH.165	πείθεσθαι: πατρός κε κακὴν τεισαίμεθα λώβην
TH.166	ὑμετέρου: πρότερος γὰρ ἀεικέα μήσατο ἔργα."
TH.167	ὣς φάτο: τοὺς δ' ἄρα πάντας ἕλεν δέος, οὐδέ τις αὐτῶν
TH.168	φθέγξατο. θαρσήσας δὲ μέγας Κρόνος ἀγκυλομήτης
TH.169	αἶψ' αὖτις μύθοισι προσηύδα μητέρα κεδνήν:
TH.170	"μῆτερ, ἐγώ κεν τοῦτό γ' ὑποσχόμενος τελέσαιμι
TH.171	ἔργον, ἐπεὶ πατρός γε δυσωνύμου οὐκ ἀλεγίζω
TH.172	ἡμετέρου: πρότερος γὰρ ἀεικέα μήσατο ἔργα."
TH.173	ὣς φάτο: γήθησεν δὲ μέγα φρεσὶ Γαῖα πελώρη:
TH.174	εἷσε δέ μιν κρύψασα λόχῳ, ἐνέθηκε δὲ χερσὶν
TH.175	ἅρπην καρχαρόδοντα, δόλον δ' ὑπεθήκατο πάντα.
TH.176	ἦλθε δὲ νύκτ' ἐπάγων μέγας Οὐρανός, ἀμφὶ δὲ Γαίῃ
TH.177	ἱμείρων φιλότητος ἐπέσχετο, καί ῥ' ἐτανύσθη
TH.178	πάντῃ: ὁ δ' ἐκ λοχέοιο πάις ὠρέξατο χειρὶ
TH.179	σκαιῇ, δεξιτερῇ δὲ πελώριον ἔλλαβεν ἅρπην,
TH.180	μακρὴν καρχαρόδοντα, φίλου δ' ἀπὸ μήδεα πατρὸς
TH.181	ἐσσυμένως ἤμησε, πάλιν δ' ἔρριψε φέρεσθαι
TH.182	ἐξοπίσω. τὰ μὲν οὔ τι ἐτώσια ἔκφυγε χειρός:
TH.183	ὅσσαι γὰρ ῥαθάμιγγες ἀπέσσυθεν αἱματόεσσαι,
TH.184	πάσας δέξατο Γαῖα: περιπλομένων δ' ἐνιαυτῶν
TH.185	γείνατ' Ἐρινῦς τε κρατερὰς μεγάλους τε Γίγαντας,
TH.186	τεύχεσι λαμπομένους, δολίχ' ἔγχεα χερσὶν ἔχοντας,
TH.187	Νύμφας θ' ἃς Μελίας καλέουσ' ἐπ' ἀπείρονα γαῖαν.
TH.188	μήδεα δ' ὡς τὸ πρῶτον ἀποτμήξας ἀδάμαντι
TH.189	κάββαλ' ἀπ' ἠπείροιο πολυκλύστῳ ἐνὶ πόντῳ,
TH.190	ὣς φέρετ' ἂμ πέλαγος πουλὺν χρόνον, ἀμφὶ δὲ λευκὸς
TH.191	ἀφρὸς ἀπ' ἀθανάτου χροὸς ὤρνυτο: τῷ δ' ἔνι κούρη
TH.192	ἐθρέφθη: πρῶτον δὲ Κυθήροισι ζαθέοισιν
TH.193	ἔπλητ', ἔνθεν ἔπειτα περίρρυτον ἵκετο Κύπρον.
TH.194	ἐκ δ' ἔβη αἰδοίη καλὴ θεός, ἀμφὶ δὲ ποίη
TH.195	ποσσὶν ὕπο ῥαδινοῖσιν ἀέξετο: τὴν δ' Ἀφροδίτην
TH.196	[ἀφρογενέα τε θεὰν καὶ ἐυστέφανον Κυθέρειαν]
TH.197	κικλήσκουσι θεοί τε καὶ ἀνέρες, οὕνεκ' ἐν ἀφρῷ
TH.198	θρέφθη: ἀτὰρ Κυθέρειαν, ὅτι προσέκυρσε Κυθήροις:
TH.199	Κυπρογενέα δ', ὅτι γέντο περικλύστῳ ἐνὶ Κύπρῳ:
TH.200	ἠδὲ φιλομμειδέα, ὅτι μηδέων ἐξεφαάνθη.
TH.201	τῇ δ' Ἔρος ὡμάρτησε καὶ Ἵμερος ἔσπετο καλὸς
TH.202	γεινομένῃ τὰ πρῶτα θεῶν τ' ἐς φῦλον ἰούσῃ:
TH.203	ταύτην δ' ἐξ ἀρχῆς τιμὴν ἔχει ἠδὲ λέλογχε
TH.204	μοῖραν ἐν ἀνθρώποισι καὶ ἀθανάτοισι θεοῖσι,
TH.205	παρθενίους τ' ὀάρους μειδήματά τ' ἐξαπάτας τε
TH.206	τέρψίν τε γλυκερὴν φιλότητά τε μειλιχίην τε.
TH.207	τοὺς δὲ πατὴρ Τιτῆνας ἐπίκλησιν καλέεσκε
TH.208	παῖδας νεικείων μέγας Οὐρανός, οὓς τέκεν αὐτός:
TH.209	φάσκε δὲ τιταίνοντας ἀτασθαλίῃ μέγα ῥέξαι
TH.210	ἔργον, τοῖο δ' ἔπειτα τίσιν μετόπισθεν ἔσεσθαι.
TH.211	νὺξ δ' ἔτεκε στυγερόν τε Μόρον καὶ Κῆρα μέλαιναν
TH.212	καὶ Θάνατον, τέκε δ' Ὕπνον, ἔτικτε δὲ φῦλον Ὀνείρων.
TH.213	οὔ τινι κοιμηθεῖσα θεῶν τέκε Νὺξ ἐρεβεννή,
TH.214	δεύτερον αὖ Μῶμον καὶ Ὀιζὺν ἀλγινόεσσαν
TH.215	Ἑσπερίδας θ', αἷς μῆλα πέρην κλυτοῦ Ὠκεανοῖο
TH.216	χρύσεα καλὰ μέλουσι φέροντά τε δένδρεα καρπόν:
TH.217	καὶ Μοίρας καὶ Κῆρας ἐγείνατο νηλεοποίνους,
TH.218	[Κλωθώ τε Λάχεσίν τε καὶ Ἄτροπον, αἵ τε βροτοῖσι
TH.219	γεινομένοισι διδοῦσιν ἔχειν ἀγαθόν τε κακόν τε,]
TH.220	αἵ τ' ἀνδρῶν τε θεῶν τε παραιβασίας ἐφέπουσιν,
TH.221	οὐδέ ποτε λήγουσι θεαὶ δεινοῖο χόλοιο,
TH.222	πρίν γ' ἀπὸ τῷ δώωσι κακὴν ὄπιν, ὅστις ἁμάρτῃ.
TH.223	τίκτε δὲ καὶ Νέμεσιν πῆμα θνητοῖσι βροτοῖσι
TH.224	Νὺξ ὀλοή: μετὰ τὴν δ' Ἀπάτην τέκε καὶ Φιλότητα
TH.225	Γῆράς τ' οὐλόμενον, καὶ Ἔριν τέκε καρτερόθυμον.
TH.226	αὐτὰρ Ἔρις στυγερὴ τέκε μὲν Πόνον ἀλγινόεντα
TH.227	Λήθην τε Λιμόν τε καὶ Ἄλγεα δακρυόεντα
TH.228	Ὑσμίνας τε Μάχας τε Φόνους τ' Ἀνδροκτασίας τε
TH.229	Νείκεά τε Ψεύδεά τε Λόγους τ' Ἀμφιλλογίας τε
TH.230	Δυσνομίην τ' Ἄτην τε, συνήθεας ἀλλήλῃσιν,
TH.231	Ὅρκόν θ', ὃς δὴ πλεῖστον ἐπιχθονίους ἀνθρώπους
TH.232	πημαίνει, ὅτε κέν τις ἑκὼν ἐπίορκον ὀμόσσῃ:
TH.233	νηρέα δ' ἀψευδέα καὶ ἀληθέα γείνατο Πόντος
TH.234	πρεσβύτατον παίδων: αὐτὰρ καλέουσι γέροντα,
TH.235	οὕνεκα νημερτής τε καὶ ἤπιος, οὐδὲ θεμίστων
TH.236	λήθεται, ἀλλὰ δίκαια καὶ ἤπια δήνεα οἶδεν:
TH.237	αὖτις δ' αὖ Θαύμαντα μέγαν καὶ ἀγήνορα Φόρκυν
TH.238	Γαίῃ μισγόμενος καὶ Κητὼ καλλιπάρηον
TH.239	Εὐρυβίην τ' ἀδάμαντος ἐνὶ φρεσὶ θυμὸν ἔχουσαν.
TH.240	νηρῆος δ' ἐγένοντο μεγήριτα τέκνα θεάων
TH.241	πόντῳ ἐν ἀτρυγέτῳ καὶ Δωρίδος ἠυκόμοιο,
TH.242	κούρης Ὠκεανοῖο τελήεντος ποταμοῖο,
TH.243	Πρωθώ τ' Εὐκράντη τε Σαώ τ' Ἀμφιτρίτη τε
TH.244	Εὐδώρη τε Θέτις τε Γαλήνη τε Γλαύκη τε,
TH.245	Κυμοθόη Σπειώ τε θοὴ Θαλίη τ' ἐρόεσσα
TH.246	Πασιθέη τ' Ἐρατώ τε καὶ Εὐνίκη ῥοδόπηχυς
TH.247	καὶ Μελίτη χαρίεσσα καὶ Εὐλιμένη καὶ Ἀγαυὴ
TH.248	Δωτώ τε Πρωτώ τε Φέρουσά τε Δυναμένη τε
TH.249	Νησαίη τε καὶ Ἀκταίη καὶ Πρωτομέδεια,
TH.250	Δωρὶς καὶ Πανόπη καὶ εὐειδὴς Γαλάτεια
TH.251	Ἱπποθόη τ' ἐρόεσσα καὶ Ἱππονόη ῥοδόπηχυς
TH.252	Κυμοδόκη θ', ἣ κύματ' ἐν ἠεροειδέι πόντῳ
TH.253	πνοιάς τε ζαέων ἀνέμων σὺν Κυματολήγῃ
TH.254	ῥεῖα πρηΰνει καὶ ἐυσφύρῳ Ἀμφιτρίτῃ,
TH.255	Κυμώ τ' Ἠιόνη τε ἐυστέφανός θ' Ἁλιμήδη
TH.256	Γλαυκονόμη τε φιλομμειδὴς καὶ Ποντοπόρεια
TH.257	Λειαγόρη τε καὶ Εὐαγόρη καὶ Λαομέδεια
TH.258	Πουλυνόη τε καὶ Αὐτονόη καὶ Λυσιάνασσα
TH.259	Εὐάρνη τε φυὴν ἐρατὴ καὶ εἶδος ἄμωμος
TH.260	καὶ Ψαμάθη χαρίεσσα δέμας δίη τε Μενίππη
TH.261	Νησώ τ' Εὐπόμπη τε Θεμιστώ τε Προνόη τε
TH.262	Νημερτής θ', ἣ πατρὸς ἔχει νόον ἀθανάτοιο.
TH.263	αὗται μὲν Νηρῆος ἀμύμονος ἐξεγένοντο
TH.264	κοῦραι πεντήκοντα, ἀμύμονα ἔργ' εἰδυῖαι:
TH.265	θαύμας δ' Ὠκεανοῖο βαθυρρείταο θύγατρα
TH.266	ἠγάγετ' Ἠλέκτρην: ἡ δ' ὠκεῖαν τέκεν Ἶριν
TH.267	ἠυκόμους θ' Ἁρπυίας, Ἀελλώ τ' Ὠκυπέτην τε,
TH.268	αἵ ῥ' ἀνέμων πνοιῇσι καὶ οἰωνοῖς ἅμ' ἕπονται
TH.269	ὠκείῃς πτερύγεσσι: μεταχρόνιαι γὰρ ἴαλλον.
TH.270	φόρκυι δ' αὖ Κητὼ γραίας τέκε καλλιπαρήους
TH.271	ἐκ γενετῆς πολιάς, τὰς δὴ Γραίας καλέουσιν
TH.272	ἀθάνατοί τε θεοὶ χαμαὶ ἐρχόμενοί τ' ἄνθρωποι,
TH.273	Πεμφρηδώ τ' εὔπεπλον Ἐνυώ τε κροκόπεπλον,
TH.274	Γοργούς θ', αἳ ναίουσι πέρην κλυτοῦ Ὠκεανοῖο
TH.275	ἐσχατιῇ πρὸς νυκτός, ἵν' Ἑσπερίδες λιγύφωνοι,
TH.276	Σθεννώ τ' Εὐρυάλη τε Μέδουσά τε λυγρὰ παθοῦσα:
TH.277	ἡ μὲν ἔην θνητή, αἱ δ' ἀθάνατοι καὶ ἀγήρῳ,
TH.278	αἱ δύο: τῇ δὲ μιῇ παρελέξατο Κυανοχαίτης
TH.279	ἐν μαλακῷ λειμῶνι καὶ ἄνθεσιν εἰαρινοῖσι.
TH.280	τῆς ὅτε δὴ Περσεὺς κεφαλὴν ἀπεδειροτόμησεν,
TH.281	ἐξέθορε Χρυσάωρ τε μέγας καὶ Πήγασος ἵππος.
TH.282	τῷ μὲν ἐπώνυμον ἦν, ὅτ' ἄρ' Ὠκεανοῦ παρὰ πηγὰς
TH.283	γένθ', ὁ δ' ἄορ χρύσειον ἔχων μετὰ χερσὶ φίλῃσι.
TH.284	χὠ μὲν ἀποπτάμενος, προλιπὼν χθόνα μητέρα μήλων,
TH.285	ἵκετ' ἐς ἀθανάτους: Ζηνὸς δ' ἐν δώμασι ναίει
TH.286	βροντήν τε στεροπήν τε φέρων Διὶ μητιόεντι:
TH.287	Χρυσάωρ δ' ἔτεκε τρικέφαλον Γηρυονῆα
TH.288	μιχθεὶς Καλλιρόῃ κούρῃ κλυτοῦ Ὠκεανοῖο:
TH.289	τὸν μὲν ἄρ' ἐξενάριξε βίη Ἡρακληείη
TH.290	βουσὶ πάρ' εἰλιπόδεσσι περιρρύτῳ εἰν Ἐρυθείῃ
TH.291	ἤματι τῷ, ὅτε περ βοῦς ἤλασεν εὐρυμετώπους
TH.292	Τίρυνθ' εἰς ἱερήν, διαβὰς πόρον Ὠκεανοῖο,
TH.293	Ὄρθόν τε κτείνας καὶ βουκόλον Εὐρυτίωνα
TH.294	σταθμῷ ἐν ἠερόεντι πέρην κλυτοῦ Ὠκεανοῖο.
TH.295	ἡ δ' ἔτεκ' ἄλλο πέλωρον ἀμήχανον, οὐδὲν ἐοικὸς
TH.296	θνητοῖς ἀνθρώποις οὐδ' ἀθανάτοισι θεοῖσι,
TH.297	σπῆι ἔνι γλαφυρῷ, θείην κρατερόφρον' Ἔχιδναν,
TH.298	ἥμισυ μὲν νύμφην ἑλικώπιδα καλλιπάρηον,
TH.299	ἥμισυ δ' αὖτε πέλωρον ὄφιν δεινόν τε μέγαν τε
TH.300	αἰόλον ὠμηστήν, ζαθέης ὑπὸ κεύθεσι γαίης.
TH.301	ἔνθα δέ οἱ σπέος ἐστὶ κάτω κοίλῃ ὑπὸ πέτρῃ
TH.302	τηλοῦ ἀπ' ἀθανάτων τε θεῶν θνητῶν τ' ἀνθρώπων,
TH.303	ἔνθ' ἄρα οἱ δάσσαντο θεοὶ κλυτὰ δώματα ναίειν.
TH.304	ἡ δ' ἔρυτ' εἰν Ἀρίμοισιν ὑπὸ χθόνα λυγρὴ Ἔχιδνα,
TH.305	ἀθάνατος νύμφη καὶ ἀγήραος ἤματα πάντα.
TH.306	τῇ δὲ Τυφάονά φασι μιγήμεναι ἐν φιλότητι
TH.307	δεινόν θ' ὑβριστήν τ' ἄνομόν θ' ἑλικώπιδι κούρῃ:
TH.308	ἡ δ' ὑποκυσαμένη τέκετο κρατερόφρονα τέκνα.
TH.309	Ὄρθον μὲν πρῶτον κύνα γείνατο Γηρυονῆι:
TH.310	δεύτερον αὖτις ἔτικτεν ἀμήχανον, οὔ τι φατειόν,
TH.311	Κέρβερον ὠμηστήν, Ἀίδεω κύνα χαλκεόφωνον,
TH.312	πεντηκοντακέφαλον, ἀναιδέα τε κρατερόν τε:
TH.313	τὸ τρίτον Ὕδρην αὖτις ἐγείνατο λύγρ' εἰδυῖαν
TH.314	Λερναίην, ἣν θρέψε θεὰ λευκώλενος Ἥρη
TH.315	ἄπλητον κοτέουσα βίῃ Ἡρακληείῃ.
TH.316	καὶ τὴν μὲν Διὸς υἱὸς ἐνήρατο νηλέι χαλκῷ
TH.317	Ἀμφιτρυωνιάδης σὺν ἀρηιφίλῳ Ἰολάῳ
TH.318	Ἡρακλέης βουλῇσιν Ἀθηναίης ἀγελείης:
TH.319	ἡ δὲ Χίμαιραν ἔτικτε πνέουσαν ἀμαιμάκετον πῦρ,
TH.320	δεινήν τε μεγάλην τε ποδώκεά τε κρατερήν τε.
TH.321	τῆς ἦν τρεῖς κεφαλαί: μία μὲν χαροποῖο λέοντος,
TH.322	ἡ δὲ χιμαίρης, ἡ δ' ὄφιος κρατεροῖο δράκοντος.
TH.323	[πρόσθε λέων, ὄπιθεν δὲ δράκων, μέσση δὲ χίμαιρα,
TH.324	δεινὸν ἀποπνείουσα πυρὸς μένος αἰθομένοιο.]
TH.325	τὴν μὲν Πήγασος εἷλε καὶ ἐσθλὸς Βελλεροφόντης:
TH.326	ἡ δ' ἄρα Φῖκ' ὀλοὴν τέκε Καδμείοισιν ὄλεθρον,
TH.327	Ὄρθῳ ὑποδμηθεῖσα, Νεμειαῖόν τε λέοντα,
TH.328	τόν ῥ' Ἥρη θρέψασα Διὸς κυδρὴ παράκοιτις
TH.329	γουνοῖσιν κατένασσε Νεμείης, πῆμ' ἀνθρώποις.
TH.330	ἔνθ' ἄρ' ὅ γ' οἰκείων ἐλεφαίρετο φῦλ' ἀνθρώπων,
TH.331	κοιρανέων Τρητοῖο Νεμείης ἠδ' Ἀπέσαντος:
TH.332	ἀλλά ἑ ἲς ἐδάμασσε βίης Ἡρακληείης.
TH.333	κητὼ δ' ὁπλότατον Φόρκυι φιλότητι μιγεῖσα
TH.334	γείνατο δεινὸν ὄφιν, ὃς ἐρεμνῆς κεύθεσι γαίης
TH.335	πείρασιν ἐν μεγάλοις παγχρύσεα μῆλα φυλάσσει.
TH.336	τοῦτο μὲν ἐκ Κητοῦς καὶ Φόρκυνος γένος ἐστί.
TH.337	τηθὺς δ' Ὠκεανῷ ποταμοὺς τέκε δινήεντας,
TH.338	Νεῖλόν τ' Ἀλφειόν τε καὶ Ἠριδανὸν βαθυδίνην,
TH.339	Στρυμόνα Μαίανδρόν τε καὶ Ἴστρον καλλιρέεθρον
TH.340	Φᾶσίν τε Ῥῆσόν τ' Ἀχελῷόν τ' ἀργυροδίνην
TH.341	Νέσσόν τε Ῥοδίον θ' Ἁλιάκμονά θ' Ἑπτάπορόν τε
TH.342	Γρήνικόν τε καὶ Αἴσηπον θεῖόν τε Σιμοῦντα
TH.343	Πηνειόν τε καὶ Ἕρμον ἐυρρείτην τε Κάικον
TH.344	Σαγγάριόν τε μέγαν Λάδωνά τε Παρθένιόν τε
TH.345	Εὔηνόν τε καὶ Ἀλδῆσκον θεῖόν τε Σκάμανδρον:
TH.346	τίκτε δὲ Κουράων ἱερὸν γένος, αἳ κατὰ γαῖαν
TH.347	ἄνδρας κουρίζουσι σὺν Ἀπόλλωνι ἄνακτι
TH.348	καὶ ποταμοῖς, ταύτην δὲ Διὸς πάρα μοῖραν ἔχουσι,
TH.349	Πειθώ τ' Ἀδμήτη τε Ἰάνθη τ' Ἠλέκτρη τε
TH.350	Δωρίς τε Πρυμνώ τε καὶ Οὐρανίη θεοειδὴς
TH.351	Ἱππώ τε Κλυμένη τε Ῥόδειά τε Καλλιρόη τε
TH.352	Ζευξώ τε Κλυτίη τε Ἰδυῖά τε Πασιθόη τε
TH.353	Πληξαύρη τε Γαλαξαύρη τ' ἐρατή τε Διώνη
TH.354	Μηλόβοσίς τε Θόη τε καὶ εὐειδὴς Πολυδώρη
TH.355	Κερκηίς τε φυὴν ἐρατὴ Πλουτώ τε βοῶπις
TH.356	Περσηίς τ' Ἰάνειρά τ' Ἀκάστη τε Ξάνθη τε
TH.357	Πετραίη τ' ἐρόεσσα Μενεσθώ τ' Εὐρώπη τε
TH.358	Μῆτίς τ' Εὐρυνόμη τε Τελεστώ τε κροκόπεπλος
TH.359	Χρυσηίς τ' Ἀσίη τε καὶ ἱμερόεσσα Καλυψὼ
TH.360	Εὐδώρη τε Τύχη τε καὶ Ἀμφιρὼ Ὠκυρόη τε
TH.361	καὶ Στύξ, ἣ δή σφεων προφερεστάτη ἐστὶν ἁπασέων.
TH.362	αὗται ἄρ' Ὠκεανοῦ καὶ Τηθύος ἐξεγένοντο
TH.363	πρεσβύταται κοῦραι: πολλαί γε μέν εἰσι καὶ ἄλλαι:
TH.364	τρὶς γὰρ χίλιαί εἰσι τανίσφυροι Ὠκεανῖναι,
TH.365	αἵ ῥα πολυσπερέες γαῖαν καὶ βένθεα λίμνης
TH.366	πάντῃ ὁμῶς ἐφέπουσι, θεάων ἀγλαὰ τέκνα.
TH.367	τόσσοι δ' αὖθ' ἕτεροι ποταμοὶ καναχηδὰ ῥέοντες,
TH.368	υἱέες Ὠκεανοῦ, τοὺς γείνατο πότνια Τηθύς:
TH.369	τῶν ὄνομ' ἀργαλέον πάντων βροτὸν ἄνδρα ἐνισπεῖν,
TH.370	οἱ δὲ ἕκαστοι ἴσασιν, ὅσοι περιναιετάουσι.
TH.371	θεία δ' Ἠέλιόν τε μέγαν λαμπράν τε Σελήνην
TH.372	Ἠῶ θ', ἣ πάντεσσιν ἐπιχθονίοισι φαείνει
TH.373	ἀθανάτοις τε θεοῖσι τοὶ οὐρανὸν εὐρὺν ἔχουσι,
TH.374	γείναθ' ὑποδμηθεῖσ' Ὑπερίονος ἐν φιλότητι.
TH.375	κρείῳ δ' Εὐρυβίη τέκεν ἐν φιλότητι μιγεῖσα
TH.376	Ἀστραῖόν τε μέγαν Πάλλαντά τε δῖα θεάων
TH.377	Πέρσην θ', ὃς καὶ πᾶσι μετέπρεπεν ἰδμοσύνῃσιν.
TH.378	Ἀστραίῳ δ' Ἠὼς ἀνέμους τέκε καρτεροθύμους,
TH.379	ἀργεστὴν Ζέφυρον Βορέην τ' αἰψηροκέλευθον
TH.380	καὶ Νότον, ἐν φιλότητι θεὰ θεῷ εὐνηθεῖσα.
TH.381	τοὺς δὲ μέτ' ἀστέρα τίκτεν Ἑωσφόρον Ἠριγένεια
TH.382	ἄστρά τε λαμπετόωντα, τά τ' οὐρανὸς ἐστεφάνωται.
TH.383	Στὺξ δ' ἔτεκ' Ὠκεανοῦ θυγάτηρ Πάλλαντι μιγεῖσα
TH.384	Ζῆλον καὶ Νίκην καλλίσφυρον ἐν μεγάροισι
TH.385	καὶ Κράτος ἠδὲ Βίην ἀριδείκετα γείνατο τέκνα.
TH.386	τῶν οὐκ ἔστ' ἀπάνευθε Διὸς δόμος, οὐδέ τις ἕδρη,
TH.387	οὐδ' ὁδός, ὅππῃ μὴ κείνοις θεὸς ἡγεμονεύει,
TH.388	ἀλλ' αἰεὶ πὰρ Ζηνὶ βαρυκτύπῳ ἑδριόωνται.
TH.389	ὣς γὰρ ἐβούλευσε Στὺξ ἄφθιτος Ὠκεανίνη
TH.390	ἤματι τῷ, ὅτε πάντας Ὀλύμπιος ἀστεροπητὴς
TH.391	ἀθανάτους ἐκάλεσσε θεοὺς ἐς μακρὸν Ὄλυμπον,
TH.392	εἶπε δ', ὃς ἂν μετὰ εἷο θεῶν Τιτῆσι μάχοιτο,
TH.393	μή τιν' ἀπορραίσειν γεράων, τιμὴν δὲ ἕκαστον
TH.394	ἑξέμεν ἣν τὸ πάρος γε μετ' ἀθανάτοισι θεοῖσι.
TH.395	τὸν δ' ἔφαθ', ὅστις ἄτιμος ὑπὸ Κρόνου ἠδ' ἀγέραστος,
TH.396	τιμῆς καὶ γεράων ἐπιβησέμεν, ἣ θέμις ἐστίν.
TH.397	ἦλθε δ' ἄρα πρώτη Στὺξ ἄφθιτος Οὔλυμπόνδε
TH.398	σὺν σφοῖσιν παίδεσσι φίλου διὰ μήδεα πατρός:
TH.399	τὴν δὲ Ζεὺς τίμησε, περισσὰ δὲ δῶρα ἔδωκεν.
TH.400	αὐτὴν μὲν γὰρ ἔθηκε θεῶν μέγαν ἔμμεναι ὅρκον,
TH.401	παῖδας δ' ἤματα πάντα ἑοῦ μεταναιέτας εἶναι.
TH.402	ὣς δ' αὔτως πάντεσσι διαμπερές, ὥς περ ὑπέστη,
TH.403	ἐξετέλεσσ': αὐτὸς δὲ μέγα κρατεῖ ἠδὲ ἀνάσσει.
TH.404	φοίβη δ' αὖ Κοίου πολυήρατον ἦλθεν ἐς εὐνήν:
TH.405	κυσαμένη δἤπειτα θεὰ θεοῦ ἐν φιλότητι
TH.406	Λητὼ κυανόπεπλον ἐγείνατο, μείλιχον αἰεί,
TH.407	ἤπιον ἀνθρώποισι καὶ ἀθανάτοισι θεοῖσι,
TH.408	μείλιχον ἐξ ἀρχῆς, ἀγανώτατον ἐντὸς Ὀλύμπου.
TH.409	γείνατο δ' Ἀστερίην εὐώνυμον, ἥν ποτε Πέρσης
TH.410	ἠγάγετ' ἐς μέγα δῶμα φίλην κεκλῆσθαι ἄκοιτιν.
TH.411	ἡ δ' ὑποκυσαμένη Ἑκάτην τέκε, τὴν περὶ πάντων
TH.412	Ζεὺς Κρονίδης τίμησε: πόρεν δέ οἱ ἀγλαὰ δῶρα,
TH.413	μοῖραν ἔχειν γαίης τε καὶ ἀτρυγέτοιο θαλάσσης.
TH.414	ἡ δὲ καὶ ἀστερόεντος ἀπ' οὐρανοῦ ἔμμορε τιμῆς,
TH.415	ἀθανάτοις τε θεοῖσι τετιμένη ἐστὶ μάλιστα.
TH.416	καὶ γὰρ νῦν, ὅτε πού τις ἐπιχθονίων ἀνθρώπων
TH.417	ἔρδων ἱερὰ καλὰ κατὰ νόμον ἱλάσκηται,
TH.418	κικλήσκει Ἑκάτην: πολλή τέ οἱ ἔσπετο τιμὴ
TH.419	ῥεῖα μάλ', ᾧ πρόφρων γε θεὰ ὑποδέξεται εὐχάς,
TH.420	καί τέ οἱ ὄλβον ὀπάζει, ἐπεὶ δύναμίς γε πάρεστιν.
TH.421	ὅσσοι γὰρ Γαίης τε καὶ Οὐρανοῦ ἐξεγένοντο
TH.422	καὶ τιμὴν ἔλαχον, τούτων ἔχει αἶσαν ἁπάντων:
TH.423	οὐδέ τί μιν Κρονίδης ἐβιήσατο οὐδέ τ' ἀπηύρα,
TH.424	ὅσσ' ἔλαχεν Τιτῆσι μέτα προτέροισι θεοῖσιν,
TH.425	ἀλλ' ἔχει, ὡς τὸ πρῶτον ἀπ' ἀρχῆς ἔπλετο δασμός.
TH.426	οὐδ', ὅτι μουνογενής, ἧσσον θεὰ ἔμμορε τιμῆς
TH.427	καὶ γεράων γαίῃ τε καὶ οὐρανῷ ἠδὲ θαλάσσῃ,
TH.428	ἀλλ' ἔτι καὶ πολὺ μᾶλλον, ἐπεὶ Ζεὺς τίεται αὐτήν.
TH.429	ᾧ δ' ἐθέλῃ, μεγάλως παραγίνεται ἠδ' ὀνίνησιν:
TH.430	ἔν τ' ἀγορῇ λαοῖσι μεταπρέπει, ὅν κ' ἐθέλῃσιν:
TH.431	ἠδ' ὁπότ' ἐς πόλεμον φθισήνορα θωρήσσωνται
TH.432	ἀνέρες, ἔνθα θεὰ παραγίνεται, οἷς κ' ἐθέλῃσι
TH.433	νίκην προφρονέως ὀπάσαι καὶ κῦδος ὀρέξαι.
TH.434	ἔν τε δίκῃ βασιλεῦσι παρ' αἰδοίοισι καθίζει,
TH.435	ἐσθλὴ δ' αὖθ' ὁπότ' ἄνδρες ἀεθλεύωσ' ἐν ἀγῶνι:
TH.436	ἔνθα θεὰ καὶ τοῖς παραγίνεται ἠδ' ὀνίνησι:
TH.437	νικήσας δὲ βίῃ καὶ κάρτει, καλὸν ἄεθλον
TH.438	ῥεῖα φέρει χαίρων τε, τοκεῦσι δὲ κῦδος ὀπάζει.
TH.439	ἐσθλὴ δ' ἱππήεσσι παρεστάμεν, οἷς κ' ἐθέλῃσιν:
TH.440	καὶ τοῖς, οἳ γλαυκὴν δυσπέμφελον ἐργάζονται,
TH.441	εὔχονται δ' Ἑκάτῃ καὶ ἐρικτύπῳ Ἐννοσιγαίῳ,
TH.442	ῥηιδίως ἄγρην κυδρὴ θεὸς ὤπασε πολλήν,
TH.443	ῥεῖα δ' ἀφείλετο φαινομένην, ἐθέλουσά γε θυμῷ.
TH.444	ἐσθλὴ δ' ἐν σταθμοῖσι σὺν Ἑρμῇ ληίδ' ἀέξειν:
TH.445	βουκολίας δὲ βοῶν τε καὶ αἰπόλια πλατέ' αἰγῶν
TH.446	ποίμνας τ' εἰροπόκων ὀίων, θυμῷ γ' ἐθέλουσα,
TH.447	ἐξ ὀλίγων βριάει κἀκ πολλῶν μείονα θῆκεν.
TH.448	οὕτω τοι καὶ μουνογενὴς ἐκ μητρὸς ἐοῦσα
TH.449	πᾶσι μετ' ἀθανάτοισι τετίμηται γεράεσσι.
TH.450	θῆκε δέ μιν Κρονίδης κουροτρόφον, οἳ μετ' ἐκείνην
TH.451	ὀφθαλμοῖσιν ἴδοντο φάος πολυδερκέος Ἠοῦς.
TH.452	οὕτως ἐξ ἀρχῆς κουροτρόφος, αἳ δέ τε τιμαί.
TH.453	ῥείη δὲ δμηθεῖσα Κρόνῳ τέκε φαίδιμα τέκνα,
TH.454	Ἱστίην Δήμητρα καὶ Ἥρην χρυσοπέδιλον,
TH.455	ἴφθιμόν τ' Ἀίδην, ὃς ὑπὸ χθονὶ δώματα ναίει
TH.456	νηλεὲς ἦτορ ἔχων, καὶ ἐρίκτυπον Ἐννοσίγαιον,
TH.457	Ζῆνά τε μητιόεντα, θεῶν πατέρ' ἠδὲ καὶ ἀνδρῶν,
TH.458	τοῦ καὶ ὑπὸ βροντῆς πελεμίζεται εὐρεῖα χθών.
TH.459	καὶ τοὺς μὲν κατέπινε μέγας Κρόνος, ὥς τις ἕκαστος
TH.460	νηδύος ἐξ ἱερῆς μητρὸς πρὸς γούναθ' ἵκοιτο,
TH.461	τὰ φρονέων, ἵνα μή τις ἀγαυῶν Οὐρανιώνων
TH.462	ἄλλος ἐν ἀθανάτοισιν ἔχοι βασιληίδα τιμήν.
TH.463	πεύθετο γὰρ Γαίης τε καὶ Οὐρανοῦ ἀστερόεντος
TH.464	οὕνεκά οἱ πέπρωτο ἑῷ ὑπὸ παιδὶ δαμῆναι,
TH.465	καὶ κρατερῷ περ ἐόντι, Διὸς μεγάλου διὰ βουλάς.
TH.466	τῷ ὅ γ' ἄρ' οὐκ ἀλαοσκοπιὴν ἔχεν, ἀλλὰ δοκεύων
TH.467	παῖδας ἑοὺς κατέπινε: Ῥέην δ' ἔχε πένθος ἄλαστον.
TH.468	ἀλλ' ὅτε δὴ Δί' ἔμελλε θεῶν πατέρ' ἠδὲ καὶ ἀνδρῶν
TH.469	τέξεσθαι, τότ' ἔπειτα φίλους λιτάνευε τοκῆας
TH.470	τοὺς αὐτῆς, Γαῖάν τε καὶ Οὐρανὸν ἀστερόεντα,
TH.471	μῆτιν συμφράσσασθαι, ὅπως λελάθοιτο τεκοῦσα
TH.472	παῖδα φίλον, τείσαιτο δ' ἐρινῦς πατρὸς ἑοῖο
TH.473	παίδων [θ]' οὓς κατέπινε μέγας Κρόνος ἀγκυλομήτης.
TH.474	οἱ δὲ θυγατρὶ φίλῃ μάλα μὲν κλύον ἠδ' ἐπίθοντο,
TH.475	καί οἱ πεφραδέτην, ὅσα περ πέπρωτο γενέσθαι
TH.476	ἀμφὶ Κρόνῳ βασιλῆι καὶ υἱέι καρτεροθύμῳ:
TH.477	πέμψαν δ' ἐς Λύκτον, Κρήτης ἐς πίονα δῆμον,
TH.478	ὁππότ' ἄρ' ὁπλότατον παίδων ἤμελλε τεκέσθαι,
TH.479	Ζῆνα μέγαν: τὸν μέν οἱ ἐδέξατο Γαῖα πελώρη
TH.480	Κρήτῃ ἐν εὐρείῃ τρεφέμεν ἀτιταλλέμεναί τε.
TH.481	ἔνθά μιν ἷκτο φέρουσα θοὴν διὰ νύκτα μέλαιναν,
TH.482	πρώτην ἐς Λύκτον: κρύψεν δέ ἑ χερσὶ λαβοῦσα
TH.483	ἄντρῳ ἐν ἠλιβάτῳ, ζαθέης ὑπὸ κεύθεσι γαίης,
TH.484	Αἰγαίῳ ἐν ὄρει πεπυκασμένῳ ὑλήεντι.
TH.485	τῷ δὲ σπαργανίσασα μέγαν λίθον ἐγγυάλιξεν
TH.486	Οὐρανίδῃ μέγ' ἄνακτι, θεῶν προτέρων βασιλῆι.
TH.487	τὸν τόθ' ἑλὼν χείρεσσιν ἑὴν ἐσκάτθετο νηδύν,
TH.488	σχέτλιος, οὐδ' ἐνόησε μετὰ φρεσίν, ὥς οἱ ὀπίσσω
TH.489	ἀντὶ λίθου ἑὸς υἱὸς ἀνίκητος καὶ ἀκηδὴς
TH.490	λείπεθ', ὅ μιν τάχ' ἔμελλε βίῃ καὶ χερσὶ δαμάσσας
TH.491	τιμῆς ἐξελάαν, ὁ δ' ἐν ἀθανάτοισιν ἀνάξειν.
TH.492	καρπαλίμως δ' ἄρ' ἔπειτα μένος καὶ φαίδιμα γυῖα
TH.493	ηὔξετο τοῖο ἄνακτος: ἐπιπλομένου δ' ἐνιαυτοῦ,
TH.494	Γαίης ἐννεσίῃσι πολυφραδέεσσι δολωθείς,
TH.495	ὃν γόνον ἂψ ἀνέηκε μέγας Κρόνος ἀγκυλομήτης,
TH.496	νικηθεὶς τέχνῃσι βίηφί τε παιδὸς ἑοῖο.
TH.497	πρῶτον δ' ἐξήμησε λίθον, πύματον καταπίνων:
TH.498	τὸν μὲν Ζεὺς στήριξε κατὰ χθονὸς εὐρυοδείης
TH.499	Πυθοῖ ἐν ἠγαθέῃ, γυάλοις ὕπο Παρνησσοῖο,
TH.500	σῆμ' ἔμεν ἐξοπίσω, θαῦμα θνητοῖσι βροτοῖσι.
TH.501	λῦσε δὲ πατροκασιγνήτους ὀλοῶν ὑπὸ δεσμῶν,
TH.502	Οὐρανίδας, οὓς δῆσε πατὴρ ἀεσιφροσύνῃσιν:
TH.503	οἵ οἱ ἀπεμνήσαντο χάριν εὐεργεσιάων,
TH.504	δῶκαν δὲ βροντὴν ἠδ' αἰθαλόεντα κεραυνὸν
TH.505	καὶ στεροπήν: τὸ πρὶν δὲ πελώρη Γαῖα κεκεύθει:
TH.506	τοῖς πίσυνος θνητοῖσι καὶ ἀθανάτοισιν ἀνάσσει.
TH.507	κούρην δ' Ἰαπετὸς καλλίσφυρον Ὠκεανίνην
TH.508	ἠγάγετο Κλυμένην καὶ ὁμὸν λέχος εἰσανέβαινεν.
TH.509	ἡ δέ οἱ Ἄτλαντα κρατερόφρονα γείνατο παῖδα,
TH.510	τίκτε δ' ὑπερκύδαντα Μενοίτιον ἠδὲ Προμηθέα,
TH.511	ποικίλον αἰολόμητιν, ἁμαρτίνοόν τ' Ἐπιμηθέα:
TH.512	ὃς κακὸν ἐξ ἀρχῆς γένετ' ἀνδράσιν ἀλφηστῇσι:
TH.513	πρῶτος γάρ ῥα Διὸς πλαστὴν ὑπέδεκτο γυναῖκα
TH.514	παρθένον. ὑβριστὴν δὲ Μενοίτιον εὐρύοπα Ζεὺς
TH.515	εἰς ἔρεβος κατέπεμψε βαλὼν ψολόεντι κεραυνῷ
TH.516	εἵνεκ' ἀτασθαλίης τε καὶ ἠνορέης ὑπερόπλου.
TH.517	Ἄτλας δ' οὐρανὸν εὐρὺν ἔχει κρατερῆς ὑπ' ἀνάγκης,
TH.518	πείρασιν ἐν γαίης πρόπαρ' Ἑσπερίδων λιγυφώνων
TH.519	ἑστηώς, κεφαλῇ τε καὶ ἀκαμάτῃσι χέρεσσι:
TH.520	ταύτην γάρ οἱ μοῖραν ἐδάσσατο μητίετα Ζεύς.
TH.521	δῆσε δ' ἀλυκτοπέδῃσι Προμηθέα ποικιλόβουλον,
TH.522	δεσμοῖς ἀργαλέοισι, μέσον διὰ κίον' ἐλάσσας:
TH.523	καί οἱ ἐπ' αἰετὸν ὦρσε τανύπτερον: αὐτὰρ ὅ γ' ἧπαρ
TH.524	ἤσθιεν ἀθάνατον, τὸ δ' ἀέξετο ἶσον ἁπάντῃ
TH.525	νυκτός, ὅσον πρόπαν ἦμαρ ἔδοι τανυσίπτερος ὄρνις.
TH.526	τὸν μὲν ἄρ' Ἀλκμήνης καλλισφύρου ἄλκιμος υἱὸς
TH.527	Ἡρακλέης ἔκτεινε, κακὴν δ' ἀπὸ νοῦσον ἄλαλκεν
TH.528	Ἰαπετιονίδῃ καὶ ἐλύσατο δυσφροσυνάων,
TH.529	οὐκ ἀέκητι Ζηνὸς Ὀλυμπίου ὕψι μέδοντος,
TH.530	ὄφρ' Ἡρακλῆος Θηβαγενέος κλέος εἴη
TH.531	πλεῖον ἔτ' ἢ τὸ πάροιθεν ἐπὶ χθόνα πουλυβότειραν.
TH.532	ταῦτ' ἄρα ἁζόμενος τίμα ἀριδείκετον υἱόν:
TH.533	καί περ χωόμενος παύθη χόλου, ὃν πρὶν ἔχεσκεν,
TH.534	οὕνεκ' ἐρίζετο βουλὰς ὑπερμενέι Κρονίωνι.
TH.535	καὶ γὰρ ὅτ' ἐκρίνοντο θεοὶ θνητοί τ' ἄνθρωποι
TH.536	Μηκώνῃ, τότ' ἔπειτα μέγαν βοῦν πρόφρονι θυμῷ
TH.537	δασσάμενος προύθηκε, Διὸς νόον ἐξαπαφίσκων.
TH.538	τῷ μὲν γὰρ σάρκάς τε καὶ ἔγκατα πίονα δημῷ
TH.539	ἐν ῥινῷ κατέθηκε, καλύψας γαστρὶ βοείῃ,
TH.540	τοῖς δ' αὖτ' ὀστέα λευκὰ βοὸς δολίῃ ἐπὶ τέχνῃ
TH.541	εὐθετίσας κατέθηκε, καλύψας ἀργέτι δημῷ.
TH.542	δὴ τότε μιν προσέειπε πατὴρ ἀνδρῶν τε θεῶν τε:
TH.543	"ἰαπετιονίδη, πάντων ἀριδείκετ' ἀνάκτων,
TH.544	ὦ πέπον, ὡς ἑτεροζήλως διεδάσσαο μοίρας."
TH.545	ὣς φάτο κερτομέων Ζεὺς ἄφθιτα μήδεα εἰδώς:
TH.546	τὸν δ' αὖτε προσέειπε Προμηθεὺς ἀγκυλομήτης,
TH.547	ἦκ' ἐπιμειδήσας, δολίης δ' οὐ λήθετο τέχνης:
TH.548	"ζεῦ κύδιστε μέγιστε θεῶν αἰειγενετάων,
TH.549	τῶν δ' ἕλευ ὁπποτέρην σε ἐνὶ φρεσὶ θυμὸς ἀνώγει."
TH.550	φῆ ῥα δολοφρονέων: Ζεὺς δ' ἄφθιτα μήδεα εἰδὼς
TH.551	γνῶ ῥ' οὐδ' ἠγνοίησε δόλον: κακὰ δ' ὄσσετο θυμῷ
TH.552	θνητοῖς ἀνθρώποισι, τὰ καὶ τελέεσθαι ἔμελλε.
TH.553	χερσὶ δ' ὅ γ' ἀμφοτέρῃσιν ἀνείλετο λευκὸν ἄλειφαρ,
TH.554	χώσατο δὲ φρένας ἀμφί, χόλος δέ μιν ἵκετο θυμόν,
TH.555	ὡς ἴδεν ὀστέα λευκὰ βοὸς δολίῃ ἐπὶ τέχνῃ.
TH.556	ἐκ τοῦ δ' ἀθανάτοισιν ἐπὶ χθονὶ φῦλ' ἀνθρώπων
TH.557	καίουσ' ὀστέα λευκὰ θυηέντων ἐπὶ βωμῶν.
TH.558	τὸν δὲ μέγ' ὀχθήσας προσέφη νεφεληγερέτα Ζεύς:
TH.559	"ἰαπετιονίδη, πάντων πέρι μήδεα εἰδώς,
TH.560	ὦ πέπον, οὐκ ἄρα πω δολίης ἐπελήθεο τέχνης."
TH.561	ὣς φάτο χωόμενος Ζεὺς ἄφθιτα μήδεα εἰδώς.
TH.562	ἐκ τούτου δἤπειτα χόλου μεμνημένος αἰεὶ
TH.563	οὐκ ἐδίδου μελίῃσι πυρὸς μένος ἀκαμάτοιο
TH.564	θνητοῖς ἀνθρώποις οἳ ἐπὶ χθονὶ ναιετάουσιν:
TH.565	ἀλλά μιν ἐξαπάτησεν ἐὺς πάις Ἰαπετοῖο
TH.566	κλέψας ἀκαμάτοιο πυρὸς τηλέσκοπον αὐγὴν
TH.567	ἐν κοίλῳ νάρθηκι: δάκεν δ' ἄρα νειόθι θυμὸν
TH.568	Ζῆν' ὑψιβρεμέτην, ἐχόλωσε δέ μιν φίλον ἦτορ,
TH.569	ὡς ἴδ' ἐν ἀνθρώποισι πυρὸς τηλέσκοπον αὐγήν.
TH.570	αὐτίκα δ' ἀντὶ πυρὸς τεῦξεν κακὸν ἀνθρώποισι:
TH.571	γαίης γὰρ σύμπλασσε περικλυτὸς Ἀμφιγυήεις
TH.572	παρθένῳ αἰδοίῃ ἴκελον Κρονίδεω διὰ βουλάς:
TH.573	ζῶσε δὲ καὶ κόσμησε θεὰ γλαυκῶπις Ἀθήνη
TH.574	ἀργυφέῃ ἐσθῆτι: κατὰ κρῆθεν δὲ καλύπτρην
TH.575	δαιδαλέην χείρεσσι κατέσχεθε, θαῦμα ἰδέσθαι:
TH.576	[ἀμφὶ δέ οἱ στεφάνους νεοθηλέας, ἄνθεα ποίης,
TH.577	ἱμερτοὺς περίθηκε καρήατι Παλλὰς Ἀθήνη:]
TH.578	ἀμφὶ δέ οἱ στεφάνην χρυσέην κεφαλῆφιν ἔθηκε,
TH.579	τὴν αὐτὸς ποίησε περικλυτὸς Ἀμφιγυήεις
TH.580	ἀσκήσας παλάμῃσι, χαριζόμενος Διὶ πατρί.
TH.581	τῇ δ' ἔνι δαίδαλα πολλὰ τετεύχατο, θαῦμα ἰδέσθαι,
TH.582	κνώδαλ' ὅσ' ἤπειρος δεινὰ τρέφει ἠδὲ θάλασσα:
TH.583	τῶν ὅ γε πόλλ' ἐνέθηκε, χάρις δ' ἐπὶ πᾶσιν ἄητο,
TH.584	θαυμάσια, ζωοῖσιν ἐοικότα φωνήεσσιν.
TH.585	αὐτὰρ ἐπεὶ δὴ τεῦξε καλὸν κακὸν ἀντ' ἀγαθοῖο,
TH.586	ἐξάγαγ' ἔνθά περ ἄλλοι ἔσαν θεοὶ ἠδ' ἄνθρωποι,
TH.587	κόσμῳ ἀγαλλομένην γλαυκώπιδος Ὀβριμοπάτρης:
TH.588	θαῦμα δ' ἔχ' ἀθανάτους τε θεοὺς θνητούς τ' ἀνθρώπους,
TH.589	ὡς εἶδον δόλον αἰπύν, ἀμήχανον ἀνθρώποισιν.
TH.590	ἐκ τῆς γὰρ γένος ἐστὶ γυναικῶν θηλυτεράων,
TH.591	[τῆς γὰρ ὀλοίιόν ἐστι γένος καὶ φῦλα γυναικῶν,]
TH.592	πῆμα μέγα θνητοῖσι, σὺν ἀνδράσι ναιετάουσαι,
TH.593	οὐλομένης Πενίης οὐ σύμφοροι, ἀλλὰ Κόροιο.
TH.594	ὡς δ' ὁπότ' ἐν σμήνεσσι κατηρεφέεσσι μέλισσαι
TH.595	κηφῆνας βόσκωσι, κακῶν ξυνήονας ἔργων:
TH.596	αἱ μέν τε πρόπαν ἦμαρ ἐς ἠέλιον καταδύντα
TH.597	ἠμάτιαι σπεύδουσι τιθεῖσί τε κηρία λευκά,
TH.598	οἱ δ' ἔντοσθε μένοντες ἐπηρεφέας κατὰ σίμβλους
TH.599	ἀλλότριον κάματον σφετέρην ἐς γαστέρ' ἀμῶνται:
TH.600	ὣς δ' αὔτως ἄνδρεσσι κακὸν θνητοῖσι γυναῖκας
TH.601	Ζεὺς ὑψιβρεμέτης θῆκε, ξυνήονας ἔργων
TH.602	ἀργαλέων. ἕτερον δὲ πόρεν κακὸν ἀντ' ἀγαθοῖο,
TH.603	ὅς κε γάμον φεύγων καὶ μέρμερα ἔργα γυναικῶν
TH.604	μὴ γῆμαι ἐθέλῃ, ὀλοὸν δ' ἐπὶ γῆρας ἵκηται
TH.605	χήτει γηροκόμοιο: ὁ δ' οὐ βιότου γ' ἐπιδευὴς
TH.606	ζώει, ἀποφθιμένου δὲ διὰ ζωὴν δατέονται
TH.607	χηρωσταί. ᾧ δ' αὖτε γάμου μετὰ μοῖρα γένηται,
TH.608	κεδνὴν δ' ἔσχεν ἄκοιτιν, ἀρηρυῖαν πραπίδεσσι,
TH.609	τῷ δέ τ' ἀπ' αἰῶνος κακὸν ἐσθλῷ ἀντιφερίζει
TH.610	ἐμμενές: ὃς δέ κε τέτμῃ ἀταρτηροῖο γενέθλης,
TH.611	ζώει ἐνὶ στήθεσσιν ἔχων ἀλίαστον ἀνίην
TH.612	θυμῷ καὶ κραδίῃ, καὶ ἀνήκεστον κακόν ἐστιν.
TH.613	ὣς οὐκ ἔστι Διὸς κλέψαι νόον οὐδὲ παρελθεῖν.
TH.614	οὐδὲ γὰρ Ἰαπετιονίδης ἀκάκητα Προμηθεὺς
TH.615	τοῖό γ' ὑπεξήλυξε βαρὺν χόλον, ἀλλ' ὑπ' ἀνάγκης
TH.616	καὶ πολύιδριν ἐόντα μέγας κατὰ δεσμὸς ἐρύκει.
TH.617	ὀβριάρεῳ δ' ὡς πρῶτα πατὴρ ὠδύσσατο θυμῷ
TH.618	Κόττῳ τ' ἠδὲ Γύγῃ, δῆσε κρατερῷ ἐνὶ δεσμῷ,
TH.619	ἠνορέην ὑπέροπλον ἀγώμενος ἠδὲ καὶ εἶδος
TH.620	καὶ μέγεθος: κατένασσε δ' ὑπὸ χθονὸς εὐρυοδείης.
TH.621	ἔνθ' οἵ γ' ἄλγε' ἔχοντες ὑπὸ χθονὶ ναιετάοντες
TH.622	εἵατ' ἐπ' ἐσχατιῇ μεγάλης ἐν πείρασι γαίης
TH.623	δηθὰ μάλ' ἀχνύμενοι, κραδίῃ μέγα πένθος ἔχοντες.
TH.624	ἀλλά σφεας Κρονίδης τε καὶ ἀθάνατοι θεοὶ ἄλλοι
TH.625	οὓς τέκεν ἠύκομος Ῥείη Κρόνου ἐν φιλότητι
TH.626	Γαίης φραδμοσύνῃσιν ἀνήγαγον ἐς φάος αὖτις:
TH.627	αὐτὴ γάρ σφιν ἅπαντα διηνεκέως κατέλεξε,
TH.628	σὺν κείνοις νίκην τε καὶ ἀγλαὸν εὖχος ἀρέσθαι.
TH.629	δηρὸν γὰρ μάρναντο πόνον θυμαλγέ' ἔχοντες
TH.630	Τιτῆνές τε θεοὶ καὶ ὅσοι Κρόνου ἐξεγένοντο,
TH.631	ἀντίον ἀλλήλοισι διὰ κρατερὰς ὑσμίνας
TH.632	οἱ μὲν ἀφ' ὑψηλῆς Ὄθρυος Τιτῆνες ἀγαυοί,
TH.633	οἱ δ' ἄρ' ἀπ' Οὐλύμποιο θεοὶ δωτῆρες ἐάων
TH.634	οὓς τέκεν ἠύκομος Ῥείη Κρόνῳ εὐνηθεῖσα.
TH.635	οἵ ῥα τότ' ἀλλήλοισι μάχην θυμαλγέ' ἔχοντες
TH.636	συνεχέως ἐμάχοντο δέκα πλείους ἐνιαυτούς:
TH.637	οὐδέ τις ἦν ἔριδος χαλεπῆς λύσις οὐδὲ τελευτὴ
TH.638	οὐδετέροις, ἶσον δὲ τέλος τέτατο πτολέμοιο.
TH.639	ἀλλ' ὅτε δὴ κείνοισι παρέσχεθεν ἄρμενα πάντα,
TH.640	νέκταρ τ' ἀμβροσίην τε, τά περ θεοὶ αὐτοὶ ἔδουσι,
TH.641	πάντων [τ]' ἐν στήθεσσιν ἀέξετο θυμὸς ἀγήνωρ,
TH.642	[ὡς νέκταρ τ' ἐπάσαντο καὶ ἀμβροσίην ἐρατεινήν,]
TH.643	δὴ τότε τοῖς μετέειπε πατὴρ ἀνδρῶν τε θεῶν τε:
TH.644	"κέκλυτέ μευ Γαίης τε καὶ Οὐρανοῦ ἀγλαὰ τέκνα,
TH.645	ὄφρ' εἴπω τά με θυμὸς ἐνὶ στήθεσσι κελεύει.
TH.646	ἤδη γὰρ μάλα δηρὸν ἐναντίοι ἀλλήλοισι
TH.647	νίκης καὶ κάρτευς πέρι μαρνάμεθ' ἤματα πάντα,
TH.648	Τιτῆνές τε θεοὶ καὶ ὅσοι Κρόνου ἐκγενόμεσθα.
TH.649	ὑμεῖς δὲ μεγάλην τε βίην καὶ χεῖρας ἀάπτους
TH.650	φαίνετε Τιτήνεσσιν ἐναντίον ἐν δαῒ λυγρῇ,
TH.651	μνησάμενοι φιλότητος ἐνηέος, ὅσσα παθόντες
TH.652	ἐς φάος ἂψ ἀφίκεσθε δυσηλεγέος ὑπὸ δεσμοῦ
TH.653	ἡμετέρας διὰ βουλὰς ὑπὸ ζόφου ἠερόεντος."
TH.654	ὣς φάτο: τὸν δ' αἶψ' αὖτις ἀμείβετο Κόττος ἀμύμων:
TH.655	"δαιμόνι', οὐκ ἀδάητα πιφαύσκεαι, ἀλλὰ καὶ αὐτοὶ
TH.656	ἴδμεν ὅ τοι περὶ μὲν πραπίδες, περὶ δ' ἐστὶ νόημα,
TH.657	ἀλκτὴρ δ' ἀθανάτοισιν ἀρῆς γένεο κρυεροῖο,
TH.658	σῇσι δ' ἐπιφροσύνῃσιν ὑπὸ ζόφου ἠερόεντος
TH.659	ἄψορρον ἐξαῦτις ἀμειλίκτων ὑπὸ δεσμῶν
TH.660	ἠλύθομεν, Κρόνου υἱὲ ἄναξ, ἀνάελπτα παθόντες.
TH.661	τῷ καὶ νῦν ἀτενεῖ τε νόῳ καὶ πρόφρονι θυμῷ
TH.662	ῥυσόμεθα κράτος ὑμὸν ἐν αἰνῇ δηιοτῆτι,
TH.663	μαρνάμενοι Τιτῆσιν ἀνὰ κρατερὰς ὑσμίνας."
TH.664	ὣς φάτ': ἐπῄνησαν δὲ θεοὶ δωτῆρες ἐάων
TH.665	μῦθον ἀκούσαντες: πολέμου δ' ἐλιλαίετο θυμὸς
TH.666	μᾶλλον ἔτ' ἢ τὸ πάροιθε: μάχην δ' ἀμέγαρτον ἔγειραν
TH.667	πάντες, θήλειαί τε καὶ ἄρσενες, ἤματι κείνῳ,
TH.668	Τιτῆνές τε θεοὶ καὶ ὅσοι Κρόνου ἐξεγένοντο,
TH.669	οὕς τε Ζεὺς ἐρέβεσφιν ὑπὸ χθονὸς ἧκε φόωσδε,
TH.670	δεινοί τε κρατεροί τε, βίην ὑπέροπλον ἔχοντες.
TH.671	τῶν ἑκατὸν μὲν χεῖρες ἀπ' ὤμων ἀίσσοντο
TH.672	πᾶσιν ὁμῶς, κεφαλαὶ δὲ ἑκάστῳ πεντήκοντα
TH.673	ἐξ ὤμων ἐπέφυκον ἐπὶ στιβαροῖσι μέλεσσιν.
TH.674	οἳ τότε Τιτήνεσσι κατέσταθεν ἐν δαῒ λυγρῇ
TH.675	πέτρας ἠλιβάτους στιβαρῇς ἐν χερσὶν ἔχοντες:
TH.676	Τιτῆνες δ' ἑτέρωθεν ἐκαρτύναντο φάλαγγας
TH.677	προφρονέως: χειρῶν τε βίης θ' ἅμα ἔργον ἔφαινον
TH.678	ἀμφότεροι, δεινὸν δὲ περίαχε πόντος ἀπείρων,
TH.679	γῆ δὲ μέγ' ἐσμαράγησεν, ἐπέστενε δ' οὐρανὸς εὐρὺς
TH.680	σειόμενος, πεδόθεν δὲ τινάσσετο μακρὸς Ὄλυμπος
TH.681	ῥιπῇ ὕπ' ἀθανάτων, ἔνοσις δ' ἵκανε βαρεῖα
TH.682	τάρταρον ἠερόεντα ποδῶν, αἰπεῖά τ' ἰωὴ
TH.683	ἀσπέτου ἰωχμοῖο βολάων τε κρατεράων.
TH.684	ὣς ἄρ' ἐπ' ἀλλήλοις ἵεσαν βέλεα στονόεντα:
TH.685	φωνὴ δ' ἀμφοτέρων ἵκετ' οὐρανὸν ἀστερόεντα
TH.686	κεκλομένων: οἱ δὲ ξύνισαν μεγάλῳ ἀλαλητῷ.
TH.687	οὐδ' ἄρ' ἔτι Ζεὺς ἴσχεν ἑὸν μένος, ἀλλά νυ τοῦ γε
TH.688	εἶθαρ μὲν μένεος πλῆντο φρένες, ἐκ δέ τε πᾶσαν
TH.689	φαῖνε βίην: ἄμυδις δ' ἄρ' ἀπ' οὐρανοῦ ἠδ' ἀπ' Ὀλύμπου
TH.690	ἀστράπτων ἔστειχε συνωχαδόν, οἱ δὲ κεραυνοὶ
TH.691	ἴκταρ ἅμα βροντῇ τε καὶ ἀστεροπῇ ποτέοντο
TH.692	χειρὸς ἄπο στιβαρῆς, ἱερὴν φλόγα εἰλυφόωντες,
TH.693	ταρφέες: ἀμφὶ δὲ γαῖα φερέσβιος ἐσμαράγιζε
TH.694	καιομένη, λάκε δ' ἀμφὶ περὶ μεγάλ' ἄσπετος ὕλη:
TH.695	ἔζεε δὲ χθὼν πᾶσα καὶ Ὠκεανοῖο ῥέεθρα
TH.696	πόντός τ' ἀτρύγετος: τοὺς δ' ἄμφεπε θερμὸς ἀυτμὴ
TH.697	Τιτῆνας χθονίους, φλὸξ δ' αἰθέρα δῖαν ἵκανεν
TH.698	ἄσπετος, ὄσσε δ' ἄμερδε καὶ ἰφθίμων περ ἐόντων
TH.699	αὐγὴ μαρμαίρουσα κεραυνοῦ τε στεροπῆς τε.
TH.700	καῦμα δὲ θεσπέσιον κάτεχεν χάος: εἴσατο δ' ἄντα
TH.701	ὀφθαλμοῖσιν ἰδεῖν ἠδ' οὔασιν ὄσσαν ἀκοῦσαι
TH.702	αὔτως, ὡς ὅτε γαῖα καὶ οὐρανὸς εὐρὺς ὕπερθε
TH.703	πίλνατο: τοῖος γάρ κε μέγας ὑπὸ δοῦπος ὀρώρει,
TH.704	τῆς μὲν ἐρειπομένης, τοῦ δ' ὑψόθεν ἐξεριπόντος:
TH.705	τόσσος δοῦπος ἔγεντο θεῶν ἔριδι ξυνιόντων.
TH.706	σὺν δ' ἄνεμοι ἔνοσίν τε κονίην τ' ἐσφαράγιζον
TH.707	βροντήν τε στεροπήν τε καὶ αἰθαλόεντα κεραυνόν,
TH.708	κῆλα Διὸς μεγάλοιο, φέρον δ' ἰαχήν τ' ἐνοπήν τε
TH.709	ἐς μέσον ἀμφοτέρων: ὄτοβος δ' ἄπλητος ὀρώρει
TH.710	σμερδαλέης ἔριδος, κάρτευς δ' ἀνεφαίνετο ἔργον.
TH.711	ἐκλίνθη δὲ μάχη: πρὶν δ' ἀλλήλοις ἐπέχοντες
TH.712	ἐμμενέως ἐμάχοντο διὰ κρατερὰς ὑσμίνας.
TH.713	οἱ δ' ἄρ' ἐνὶ πρώτοισι μάχην δριμεῖαν ἔγειραν,
TH.714	Κόττος τε Βριάρεώς τε Γύγης τ' ἄατος πολέμοιο:
TH.715	οἵ ῥα τριηκοσίας πέτρας στιβαρέων ἀπὸ χειρῶν
TH.716	πέμπον ἐπασσυτέρας, κατὰ δ' ἐσκίασαν βελέεσσι
TH.717	Τιτῆνας: καὶ τοὺς μὲν ὑπὸ χθονὸς εὐρυοδείης
TH.718	πέμψαν καὶ δεσμοῖσιν ἐν ἀργαλέοισιν ἔδησαν,
TH.719	νικήσαντες χερσὶν ὑπερθύμους περ ἐόντας,
TH.720	τόσσον ἔνερθ' ὑπὸ γῆς ὅσον οὐρανός ἐστ' ἀπὸ γαίης:
TH.721	τόσσον γάρ τ' ἀπὸ γῆς ἐς τάρταρον ἠερόεντα.
TH.722	ἐννέα γὰρ νύκτας τε καὶ ἤματα χάλκεος ἄκμων
TH.723	οὐρανόθεν κατιών, δεκάτῃ κ' ἐς γαῖαν ἵκοιτο:
TH.724	ἐννέα δ' αὖ νύκτας τε καὶ ἤματα χάλκεος ἄκμων
TH.725	ἐκ γαίης κατιών, δεκάτῃ κ' ἐς τάρταρον ἵκοι.
TH.726	τὸν πέρι χάλκεον ἕρκος ἐλήλαται: ἀμφὶ δέ μιν νὺξ
TH.727	τριστοιχὶ κέχυται περὶ δειρήν: αὐτὰρ ὕπερθε
TH.728	γῆς ῥίζαι πεφύασι καὶ ἀτρυγέτοιο θαλάσσης.
TH.729	ἔνθα θεοὶ Τιτῆνες ὑπὸ ζόφῳ ἠερόεντι
TH.730	κεκρύφαται βουλῇσι Διὸς νεφεληγερέταο,
TH.731	χώρῳ ἐν εὐρώεντι, πελώρης ἔσχατα γαίης.
TH.732	τοῖς οὐκ ἐξιτόν ἐστι, θύρας δ' ἐπέθηκε Ποσειδέων
TH.733	χαλκείας, τεῖχος δ' ἐπελήλαται ἀμφοτέρωθεν.
TH.734	[ἔνθα Γύγης Κόττος τε καὶ Ὀβριάρεως μεγάθυμος
TH.735	ναίουσιν, φύλακες πιστοὶ Διὸς αἰγιόχοιο.
TH.736	ἔνθα δὲ γῆς δνοφερῆς καὶ ταρτάρου ἠερόεντος
TH.737	πόντου τ' ἀτρυγέτοιο καὶ οὐρανοῦ ἀστερόεντος
TH.738	ἑξείης πάντων πηγαὶ καὶ πείρατ' ἔασιν,
TH.739	ἀργαλέ' εὐρώεντα, τά τε στυγέουσι θεοί περ:
TH.740	χάσμα μέγ', οὐδέ κε πάντα τελεσφόρον εἰς ἐνιαυτὸν
TH.741	οὖδας ἵκοιτ', εἰ πρῶτα πυλέων ἔντοσθε γένοιτο,
TH.742	ἀλλά κεν ἔνθα καὶ ἔνθα φέροι πρὸ θύελλα θυέλλης
TH.743	ἀργαλέη: δεινὸν δὲ καὶ ἀθανάτοισι θεοῖσι.]
TH.744	[τοῦτο τέρας: καὶ Νυκτὸς ἐρεμνῆς οἰκία δεινὰ
TH.745	ἕστηκεν νεφέλῃς κεκαλυμμένα κυανέῃσι.]
TH.746	τῶν πρόσθ' Ἰαπετοῖο πάις ἔχει οὐρανὸν εὐρὺν
TH.747	ἑστηὼς κεφαλῇ τε καὶ ἀκαμάτῃσι χέρεσσιν
TH.748	ἀστεμφέως, ὅθι Νύξ τε καὶ Ἡμέρη ἆσσον ἰοῦσαι
TH.749	ἀλλήλας προσέειπον ἀμειβόμεναι μέγαν οὐδὸν
TH.750	χάλκεον: ἡ μὲν ἔσω καταβήσεται, ἡ δὲ θύραζε
TH.751	ἔρχεται, οὐδέ ποτ' ἀμφοτέρας δόμος ἐντὸς ἐέργει,
TH.752	ἀλλ' αἰεὶ ἑτέρη γε δόμων ἔκτοσθεν ἐοῦσα
TH.753	γαῖαν ἐπιστρέφεται, ἡ δ' αὖ δόμου ἐντὸς ἐοῦσα
TH.754	μίμνει τὴν αὐτῆς ὥρην ὁδοῦ, ἔστ' ἂν ἵκηται:
TH.755	ἡ μὲν ἐπιχθονίοισι φάος πολυδερκὲς ἔχουσα,
TH.756	ἡ δ' Ὕπνον μετὰ χερσί, κασίγνητον Θανάτοιο,
TH.757	Νὺξ ὀλοή, νεφέλῃ κεκαλυμμένη ἠεροειδεῖ.
TH.758	ἔνθα δὲ Νυκτὸς παῖδες ἐρεμνῆς οἰκί' ἔχουσιν,
TH.759	Ὕπνος καὶ Θάνατος, δεινοὶ θεοί: οὐδέ ποτ' αὐτοὺς
TH.760	Ἠέλιος φαέθων ἐπιδέρκεται ἀκτίνεσσιν
TH.761	οὐρανὸν εἰσανιὼν οὐδ' οὐρανόθεν καταβαίνων.
TH.762	τῶν ἕτερος μὲν γῆν τε καὶ εὐρέα νῶτα θαλάσσης
TH.763	ἥσυχος ἀνστρέφεται καὶ μείλιχος ἀνθρώποισι,
TH.764	τοῦ δὲ σιδηρέη μὲν κραδίη, χάλκεον δέ οἱ ἦτορ
TH.765	νηλεὲς ἐν στήθεσσιν: ἔχει δ' ὃν πρῶτα λάβῃσιν
TH.766	ἀνθρώπων: ἐχθρὸς δὲ καὶ ἀθανάτοισι θεοῖσιν.
TH.767	ἔνθα θεοῦ χθονίου πρόσθεν δόμοι ἠχήεντες
TH.768	[ἰφθίμου τ' Ἀίδεω καὶ ἐπαινῆς Περσεφονείησ]
TH.769	ἑστᾶσιν, δεινὸς δὲ κύων προπάροιθε φυλάσσει,
TH.770	νηλειής, τέχνην δὲ κακὴν ἔχει: ἐς μὲν ἰόντας
TH.771	σαίνει ὁμῶς οὐρῇ τε καὶ οὔασιν ἀμφοτέροισιν,
TH.772	ἐξελθεῖν δ' οὐκ αὖτις ἐᾷ πάλιν, ἀλλὰ δοκεύων
TH.773	ἐσθίει, ὅν κε λάβῃσι πυλέων ἔκτοσθεν ἰόντα.
TH.774	[ἰφθίμου τ' Ἀίδεω καὶ ἐπαινῆς Περσεφονείης.]
TH.775	ἔνθα δὲ ναιετάει στυγερὴ θεὸς ἀθανάτοισι,
TH.776	δεινὴ Στύξ, θυγάτηρ ἀψορρόου Ὠκεανοῖο
TH.777	πρεσβυτάτη: νόσφιν δὲ θεῶν κλυτὰ δώματα ναίει
TH.778	μακρῇσιν πέτρῃσι κατηρεφέ': ἀμφὶ δὲ πάντῃ
TH.779	κίοσιν ἀργυρέοισι πρὸς οὐρανὸν ἐστήρικται.
TH.780	παῦρα δὲ Θαύμαντος θυγάτηρ πόδας ὠκέα Ἶρις
TH.781	ἀγγελίη πωλεῖται ἐπ' εὐρέα νῶτα θαλάσσης.
TH.782	ὁππότ' ἔρις καὶ νεῖκος ἐν ἀθανάτοισιν ὄρηται,
TH.783	καί ῥ' ὅστις ψεύδηται Ὀλύμπια δώματ' ἐχόντων,
TH.784	Ζεὺς δέ τε Ἶριν ἔπεμψε θεῶν μέγαν ὅρκον ἐνεῖκαι
TH.785	τηλόθεν ἐν χρυσέῃ προχόῳ πολυώνυμον ὕδωρ,
TH.786	ψυχρόν, ὅ τ' ἐκ πέτρης καταλείβεται ἠλιβάτοιο
TH.787	ὑψηλῆς: πολλὸν δὲ ὑπὸ χθονὸς εὐρυοδείης
TH.788	ἐξ ἱεροῦ ποταμοῖο ῥέει διὰ νύκτα μέλαιναν:
TH.789	Ὠκεανοῖο κέρας, δεκάτη δ' ἐπὶ μοῖρα δέδασται:
TH.790	ἐννέα μὲν περὶ γῆν τε καὶ εὐρέα νῶτα θαλάσσης
TH.791	δίνῃς ἀργυρέῃς εἱλιγμένος εἰς ἅλα πίπτει,
TH.792	ἡ δὲ μί' ἐκ πέτρης προρέει, μέγα πῆμα θεοῖσιν.
TH.793	ὅς κεν τὴν ἐπίορκον ἀπολλείψας ἐπομόσσῃ
TH.794	ἀθανάτων οἳ ἔχουσι κάρη νιφόεντος Ὀλύμπου,
TH.795	κεῖται νήυτμος τετελεσμένον εἰς ἐνιαυτόν:
TH.796	οὐδέ ποτ' ἀμβροσίης καὶ νέκταρος ἔρχεται ἆσσον
TH.797	βρώσιος, ἀλλά τε κεῖται ἀνάπνευστος καὶ ἄναυδος
TH.798	στρωτοῖς ἐν λεχέεσσι, κακὸν δ' ἐπὶ κῶμα καλύπτει.
TH.799	αὐτὰρ ἐπὴν νοῦσον τελέσει μέγαν εἰς ἐνιαυτόν,
TH.800	ἄλλος δ' ἐξ ἄλλου δέχεται χαλεπώτερος ἆθλος:
TH.801	εἰνάετες δὲ θεῶν ἀπαμείρεται αἰὲν ἐόντων,
TH.802	οὐδέ ποτ' ἐς βουλὴν ἐπιμίσγεται οὐδ' ἐπὶ δαῖτας
TH.803	ἐννέα πάντ' ἔτεα: δεκάτῳ δ' ἐπιμίσγεται αὖτις
TH.804	εἰρέας ἀθανάτων οἳ Ὀλύμπια δώματ' ἔχουσι.
TH.805	τοῖον ἄρ' ὅρκον ἔθεντο θεοὶ Στυγὸς ἄφθιτον ὕδωρ,
TH.806	ὠγύγιον: τὸ δ' ἵησι καταστυφέλου διὰ χώρου.
TH.807	ἔνθα δὲ γῆς δνοφερῆς καὶ ταρτάρου ἠερόεντος
TH.808	πόντου τ' ἀτρυγέτοιο καὶ οὐρανοῦ ἀστερόεντος
TH.809	ἑξείης πάντων πηγαὶ καὶ πείρατ' ἔασιν,
TH.810	ἀργαλέ' εὐρώεντα, τά τε στυγέουσι θεοί περ.
TH.811	ἔνθα δὲ μαρμάρεαί τε πύλαι καὶ χάλκεος οὐδός,
TH.812	ἀστεμφὲς ῥίζῃσι διηνεκέεσσιν ἀρηρώς,
TH.813	αὐτοφυής: πρόσθεν δὲ θεῶν ἔκτοσθεν ἁπάντων
TH.814	Τιτῆνες ναίουσι, πέρην χάεος ζοφεροῖο.
TH.815	αὐτὰρ ἐρισμαράγοιο Διὸς κλειτοὶ ἐπίκουροι
TH.816	δώματα ναιετάουσιν ἐπ' Ὠκεανοῖο θεμέθλοις,
TH.817	Κόττος τ' ἠδὲ Γύγης: Βριάρεών γε μὲν ἠὺν ἐόντα
TH.818	γαμβρὸν ἑὸν ποίησε βαρύκτυπος Ἐννοσίγαιος,
TH.819	δῶκε δὲ Κυμοπόλειαν ὀπυίειν, θυγατέρα ἥν.
TH.820	αὐτὰρ ἐπεὶ Τιτῆνας ἀπ' οὐρανοῦ ἐξέλασε Ζεύς,
TH.821	ὁπλότατον τέκε παῖδα Τυφωέα Γαῖα πελώρη
TH.822	Ταρτάρου ἐν φιλότητι διὰ χρυσῆν Ἀφροδίτην:
TH.823	οὗ χεῖρες μὲν ἔασιν ἐπ' ἰσχύι ἔργματ' ἔχουσαι,
TH.824	καὶ πόδες ἀκάματοι κρατεροῦ θεοῦ: ἐκ δέ οἱ ὤμων
TH.825	ἦν ἑκατὸν κεφαλαὶ ὄφιος δεινοῖο δράκοντος,
TH.826	γλώσσῃσι δνοφερῇσι λελιχμότες: ἐν δέ οἱ ὄσσε
TH.827	θεσπεσίῃς κεφαλῇσιν ὑπ' ὀφρύσι πῦρ ἀμάρυσσεν:
TH.828	[πασέων δ' ἐκ κεφαλέων πῦρ καίετο δερκομένοιο:]
TH.829	φωναὶ δ' ἐν πάσῃσιν ἔσαν δεινῇς κεφαλῇσι,
TH.830	παντοίην ὄπ' ἰεῖσαι ἀθέσφατον: ἄλλοτε μὲν γὰρ
TH.831	φθέγγονθ' ὥς τε θεοῖσι συνιέμεν, ἄλλοτε δ' αὖτε
TH.832	ταύρου ἐριβρύχεω μένος ἀσχέτου ὄσσαν ἀγαύρου,
TH.833	ἄλλοτε δ' αὖτε λέοντος ἀναιδέα θυμὸν ἔχοντος,
TH.834	ἄλλοτε δ' αὖ σκυλάκεσσιν ἐοικότα, θαύματ' ἀκοῦσαι,
TH.835	ἄλλοτε δ' αὖ ῥοίζεσχ', ὑπὸ δ' ἤχεεν οὔρεα μακρά.
TH.836	καί νύ κεν ἔπλετο ἔργον ἀμήχανον ἤματι κείνῳ,
TH.837	καί κεν ὅ γε θνητοῖσι καὶ ἀθανάτοισιν ἄναξεν,
TH.838	εἰ μὴ ἄρ' ὀξὺ νόησε πατὴρ ἀνδρῶν τε θεῶν τε:
TH.839	σκληρὸν δ' ἐβρόντησε καὶ ὄβριμον, ἀμφὶ δὲ γαῖα
TH.840	σμερδαλέον κονάβησε καὶ οὐρανὸς εὐρὺς ὕπερθε
TH.841	πόντός τ' Ὠκεανοῦ τε ῥοαὶ καὶ τάρταρα γαίης.
TH.842	ποσσὶ δ' ὕπ' ἀθανάτοισι μέγας πελεμίζετ' Ὄλυμπος
TH.843	ὀρνυμένοιο ἄνακτος: ἐπεστονάχιζε δὲ γαῖα.
TH.844	καῦμα δ' ὑπ' ἀμφοτέρων κάτεχεν ἰοειδέα πόντον
TH.845	βροντῆς τε στεροπῆς τε πυρός τ' ἀπὸ τοῖο πελώρου
TH.846	πρηστήρων ἀνέμων τε κεραυνοῦ τε φλεγέθοντος:
TH.847	ἔζεε δὲ χθὼν πᾶσα καὶ οὐρανὸς ἠδὲ θάλασσα:
TH.848	θυῖε δ' ἄρ' ἀμφ' ἀκτὰς περί τ' ἀμφί τε κύματα μακρὰ
TH.849	ῥιπῇ ὕπ' ἀθανάτων, ἔνοσις δ' ἄσβεστος ὀρώρει:
TH.850	τρέε δ' Ἀίδης ἐνέροισι καταφθιμένοισιν ἀνάσσων
TH.851	Τιτῆνές θ' ὑποταρτάριοι Κρόνον ἀμφὶς ἐόντες
TH.852	ἀσβέστου κελάδοιο καὶ αἰνῆς δηιοτῆτος.
TH.853	ζεὺς δ' ἐπεὶ οὖν κόρθυνεν ἑὸν μένος, εἵλετο δ' ὅπλα,
TH.854	βροντήν τε στεροπήν τε καὶ αἰθαλόεντα κεραυνόν,
TH.855	πλῆξεν ἀπ' Οὐλύμποιο ἐπάλμενος: ἀμφὶ δὲ πάσας
TH.856	ἔπρεσε θεσπεσίας κεφαλὰς δεινοῖο πελώρου.
TH.857	αὐτὰρ ἐπεὶ δή μιν δάμασε πληγῇσιν ἱμάσσας,
TH.858	ἤριπε γυιωθείς, στονάχιζε δὲ γαῖα πελώρη:
TH.859	φλὸξ δὲ κεραυνωθέντος ἀπέσσυτο τοῖο ἄνακτος
TH.860	οὔρεος ἐν βήσσῃσιν ἀιδνῆς παιπαλοέσσης
TH.861	πληγέντος, πολλὴ δὲ πελώρη καίετο γαῖα
TH.862	αὐτμῇ θεσπεσίῃ, καὶ ἐτήκετο κασσίτερος ὣς
TH.863	τέχνῃ ὑπ' αἰζηῶν ἐν ἐυτρήτοις χοάνοισι
TH.864	θαλφθείς, ἠὲ σίδηρος, ὅ περ κρατερώτατός ἐστιν,
TH.865	οὔρεος ἐν βήσσῃσι δαμαζόμενος πυρὶ κηλέῳ
TH.866	τήκεται ἐν χθονὶ δίῃ ὑφ' Ἡφαίστου παλάμῃσιν:
TH.867	ὣς ἄρα τήκετο γαῖα σέλαι πυρὸς αἰθομένοιο.
TH.868	ῥῖψε δέ μιν θυμῷ ἀκαχὼν ἐς τάρταρον εὐρύν.
TH.869	ἐκ δὲ Τυφωέος ἔστ' ἀνέμων μένος ὑγρὸν ἀέντων,
TH.870	νόσφι Νότου Βορέω τε καὶ ἀργεστέω Ζεφύροιο:
TH.871	οἵ γε μὲν ἐκ θεόφιν γενεήν, θνητοῖς μέγ' ὄνειαρ.
TH.872	αἱ δ' ἄλλαι μὰψ αὖραι ἐπιπνείουσι θάλασσαν:
TH.873	αἳ δή τοι πίπτουσαι ἐς ἠεροειδέα πόντον,
TH.874	πῆμα μέγα θνητοῖσι, κακῇ θυίουσιν ἀέλλῃ:
TH.875	ἄλλοτε δ' ἄλλαι ἄεισι διασκιδνᾶσί τε νῆας
TH.876	ναύτας τε φθείρουσι: κακοῦ δ' οὐ γίνεται ἀλκὴ
TH.877	ἀνδράσιν, οἳ κείνῃσι συνάντωνται κατὰ πόντον.
TH.878	αἱ δ' αὖ καὶ κατὰ γαῖαν ἀπείριτον ἀνθεμόεσσαν
TH.879	ἔργ' ἐρατὰ φθείρουσι χαμαιγενέων ἀνθρώπων,
TH.880	πιμπλεῖσαι κόνιός τε καὶ ἀργαλέου κολοσυρτοῦ.
TH.881	αὐτὰρ ἐπεί ῥα πόνον μάκαρες θεοὶ ἐξετέλεσσαν,
TH.882	Τιτήνεσσι δὲ τιμάων κρίναντο βίηφι,
TH.883	δή ῥα τότ' ὤτρυνον βασιλευέμεν ἠδὲ ἀνάσσειν
TH.884	Γαίης φραδμοσύνῃσιν Ὀλύμπιον εὐρύοπα Ζῆν
TH.885	ἀθανάτων: ὁ δὲ τοῖσιν ἐὺ διεδάσσατο τιμάς.
TH.886	ζεὺς δὲ θεῶν βασιλεὺς πρώτην ἄλοχον θέτο Μῆτιν,
TH.887	πλεῖστα θεῶν εἰδυῖαν ἰδὲ θνητῶν ἀνθρώπων.
TH.888	ἀλλ' ὅτε δὴ ἄρ' ἔμελλε θεὰν γλαυκῶπιν Ἀθήνην
TH.889	τέξεσθαι, τότ' ἔπειτα δόλῳ φρένας ἐξαπατήσας
TH.890	αἱμυλίοισι λόγοισιν ἑὴν ἐσκάτθετο νηδύν,
TH.891	Γαίης φραδμοσύνῃσι καὶ Οὐρανοῦ ἀστερόεντος:
TH.892	τὼς γάρ οἱ φρασάτην, ἵνα μὴ βασιληίδα τιμὴν
TH.893	ἄλλος ἔχοι Διὸς ἀντὶ θεῶν αἰειγενετάων.
TH.894	ἐκ γὰρ τῆς εἵμαρτο περίφρονα τέκνα γενέσθαι:
TH.895	πρώτην μὲν κούρην γλαυκώπιδα Τριτογένειαν,
TH.896	ἶσον ἔχουσαν πατρὶ μένος καὶ ἐπίφρονα βουλήν,
TH.897	αὐτὰρ ἔπειτ' ἄρα παῖδα θεῶν βασιλῆα καὶ ἀνδρῶν
TH.898	ἤμελλεν τέξεσθαι, ὑπέρβιον ἦτορ ἔχοντα:
TH.899	ἀλλ' ἄρα μιν Ζεὺς πρόσθεν ἑὴν ἐσκάτθετο νηδύν,
TH.900	ὥς οἱ συμφράσσαιτο θεὰ ἀγαθόν τε κακόν τε.
TH.901	δεύτερον ἠγάγετο λιπαρὴν Θέμιν, ἣ τέκεν Ὥρας,
TH.902	Εὐνομίην τε Δίκην τε καὶ Εἰρήνην τεθαλυῖαν,
TH.903	αἵ τ' ἔργ' ὠρεύουσι καταθνητοῖσι βροτοῖσι,
TH.904	Μοίρας θ', ᾗς πλείστην τιμὴν πόρε μητίετα Ζεύς,
TH.905	Κλωθώ τε Λάχεσίν τε καὶ Ἄτροπον, αἵ τε διδοῦσι
TH.906	θνητοῖς ἀνθρώποισιν ἔχειν ἀγαθόν τε κακόν τε.
TH.907	τρεῖς δέ οἱ Εὐρυνόμη Χάριτας τέκε καλλιπαρήους,
TH.908	Ὠκεανοῦ κούρη πολυήρατον εἶδος ἔχουσα,
TH.909	Ἀγλαΐην τε καὶ Εὐφροσύνην Θαλίην τ' ἐρατεινήν:
TH.910	τῶν καὶ ἀπὸ βλεφάρων ἔρος εἴβετο δερκομενάων
TH.911	λυσιμελής: καλὸν δέ θ' ὑπ' ὀφρύσι δερκιόωνται.
TH.912	αὐτὰρ ὁ Δήμητρος πολυφόρβης ἐς λέχος ἦλθεν:
TH.913	ἣ τέκε Περσεφόνην λευκώλενον, ἣν Ἀιδωνεὺς
TH.914	ἥρπασεν ἧς παρὰ μητρός, ἔδωκε δὲ μητίετα Ζεύς.
TH.915	μνημοσύνης δ' ἐξαῦτις ἐράσσατο καλλικόμοιο,
TH.916	ἐξ ἧς οἱ Μοῦσαι χρυσάμπυκες ἐξεγένοντο
TH.917	ἐννέα, τῇσιν ἅδον θαλίαι καὶ τέρψις ἀοιδῆς.
TH.918	λητὼ δ' Ἀπόλλωνα καὶ Ἄρτεμιν ἰοχέαιραν
TH.919	ἱμερόεντα γόνον περὶ πάντων Οὐρανιώνων
TH.920	γείνατ' ἄρ' αἰγιόχοιο Διὸς φιλότητι μιγεῖσα.
TH.921	λοισθοτάτην δ' Ἥρην θαλερὴν ποιήσατ' ἄκοιτιν:
TH.922	ἡ δ' Ἥβην καὶ Ἄρηα καὶ Εἰλείθυιαν ἔτικτε
TH.923	μιχθεῖσ' ἐν φιλότητι θεῶν βασιλῆι καὶ ἀνδρῶν.
TH.924	αὐτὸς δ' ἐκ κεφαλῆς γλαυκώπιδα γείνατ' Ἀθήνην,
TH.925	δεινὴν ἐγρεκύδοιμον ἀγέστρατον ἀτρυτώνην,
TH.926	πότνιαν, ᾗ κέλαδοί τε ἅδον πόλεμοί τε μάχαι τε:
TH.927	Ἥρη δ' Ἥφαιστον κλυτὸν οὐ φιλότητι μιγεῖσα
TH.928	γείνατο, καὶ ζαμένησε καὶ ἤρισεν ᾧ παρακοίτῃ,
TH.929	ἐκ πάντων τέχνῃσι κεκασμένον Οὐρανιώνων.
TH.930	ἐκ δ' Ἀμφιτρίτης καὶ ἐρικτύπου Ἐννοσιγαίου
TH.931	Τρίτων εὐρυβίης γένετο μέγας, ὅς τε θαλάσσης
TH.932	πυθμέν' ἔχων παρὰ μητρὶ φίλῃ καὶ πατρὶ ἄνακτι
TH.933	ναίει χρύσεα δῶ, δεινὸς θεός. αὐτὰρ Ἄρηι
TH.934	ῥινοτόρῳ Κυθέρεια Φόβον καὶ Δεῖμον ἔτικτε,
TH.935	δεινούς, οἵ τ' ἀνδρῶν πυκινὰς κλονέουσι φάλαγγας
TH.936	ἐν πολέμῳ κρυόεντι σὺν Ἄρηι πτολιπόρθῳ,
TH.937	Ἁρμονίην θ', ἣν Κάδμος ὑπέρθυμος θέτ' ἄκοιτιν.
TH.938	ζηνὶ δ' ἄρ' Ἀτλαντὶς Μαίη τέκε κύδιμον Ἑρμῆν,
TH.939	κήρυκ' ἀθανάτων, ἱερὸν λέχος εἰσαναβᾶσα.
TH.940	καδμηὶς δ' ἄρα οἱ Σεμέλη τέκε φαίδιμον υἱὸν
TH.941	μιχθεῖσ' ἐν φιλότητι, Διώνυσον πολυγηθέα,
TH.942	ἀθάνατον θνητή: νῦν δ' ἀμφότεροι θεοί εἰσιν.
TH.943	ἀλκμήνη δ' ἄρ' ἔτικτε βίην Ἡρακληείην
TH.944	μιχθεῖσ' ἐν φιλότητι Διὸς νεφεληγερέταο.
TH.945	ἀγλαΐην δ' Ἥφαιστος ἀγακλυτὸς ἀμφιγυήεις
TH.946	ὁπλοτάτην Χαρίτων θαλερὴν ποιήσατ' ἄκοιτιν.
TH.947	χρυσοκόμης δὲ Διώνυσος ξανθὴν Ἀριάδνην,
TH.948	κούρην Μίνωος, θαλερὴν ποιήσατ' ἄκοιτιν:
TH.949	τὴν δέ οἱ ἀθάνατον καὶ ἀγήρων θῆκε Κρονίων.
TH.950	ἥβην δ' Ἀλκμήνης καλλισφύρου ἄλκιμος υἱός,
TH.951	ἲς Ἡρακλῆος, τελέσας στονόεντας ἀέθλους,
TH.952	παῖδα Διὸς μεγάλοιο καὶ Ἥρης χρυσοπεδίλου,
TH.953	αἰδοίην θέτ' ἄκοιτιν ἐν Οὐλύμπῳ νιφόεντι:
TH.954	ὄλβιος, ὃς μέγα ἔργον ἐν ἀθανάτοισιν ἀνύσσας
TH.955	ναίει ἀπήμαντος καὶ ἀγήραος ἤματα πάντα.
TH.956	ἠελίῳ δ' ἀκάμαντι τέκε κλυτὸς Ὠκεανίνη
TH.957	Περσηὶς Κίρκην τε καὶ Αἰήτην βασιλῆα.
TH.958	Αἰήτης δ' υἱὸς φαεσιμβρότου Ἠελίοιο
TH.959	κούρην Ὠκεανοῖο τελήεντος ποταμοῖο
TH.960	γῆμε θεῶν βουλῇσιν, Ἰδυῖαν καλλιπάρηον:
TH.961	ἣ δή οἱ Μήδειαν ἐύσφυρον ἐν φιλότητι
TH.962	γείναθ' ὑποδμηθεῖσα διὰ χρυσῆν Ἀφροδίτην.
TH.963	ὑμεῖς μὲν νῦν χαίρετ', Ὀλύμπια δώματ' ἔχοντες,
TH.964	νῆσοί τ' ἤπειροί τε καὶ ἁλμυρὸς ἔνδοθι πόντος:
TH.965	νῦν δὲ θεάων φῦλον ἀείσατε, ἡδυέπειαι
TH.966	Μοῦσαι Ὀλυμπιάδες, κοῦραι Διὸς αἰγιόχοιο,
TH.967	ὅσσαι δὴ θνητοῖσι παρ' ἀνδράσιν εὐνηθεῖσαι
TH.968	ἀθάναται γείναντο θεοῖς ἐπιείκελα τέκνα.
TH.969	δημήτηρ μὲν Πλοῦτον ἐγείνατο δῖα θεάων,
TH.970	Ἰασίῳ ἥρωι μιγεῖσ' ἐρατῇ φιλότητι
TH.971	νειῷ ἔνι τριπόλῳ, Κρήτης ἐν πίονι δήμῳ,
TH.972	ἐσθλόν, ὃς εἶσ' ἐπὶ γῆν τε καὶ εὐρέα νῶτα θαλάσσης
TH.973	πᾶσαν: τῷ δὲ τυχόντι καὶ οὗ κ' ἐς χεῖρας ἵκηται,
TH.974	τὸν δὴ ἀφνειὸν ἔθηκε, πολὺν δέ οἱ ὤπασεν ὄλβον.
TH.975	κάδμῳ δ' Ἁρμονίη, θυγάτηρ χρυσῆς Ἀφροδίτης,
TH.976	Ἰνὼ καὶ Σεμέλην καὶ Ἀγαυὴν καλλιπάρηον
TH.977	Αὐτονόην θ', ἣν γῆμεν Ἀρισταῖος βαθυχαίτης,
TH.978	γείνατο καὶ Πολύδωρον ἐυστεφάνῳ ἐνὶ Θήβῃ.
TH.979	κούρη δ' Ὠκεανοῦ Χρυσάορι καρτεροθύμῳ
TH.980	μιχθεῖσ' ἐν φιλότητι πολυχρύσου Ἀφροδίτης
TH.981	Καλλιρόη τέκε παῖδα βροτῶν κάρτιστον ἁπάντων,
TH.982	Γηρυονέα, τὸν κτεῖνε βίη Ἡρακληείη
TH.983	βοῶν ἕνεκ' εἰλιπόδων ἀμφιρρύτῳ εἰν Ἐρυθείῃ.
TH.984	τιθωνῷ δ' Ἠὼς τέκε Μέμνονα χαλκοκορυστήν,
TH.985	Αἰθιόπων βασιλῆα, καὶ Ἠμαθίωνα ἄνακτα.
TH.986	αὐτάρ τοι Κεφάλῳ φιτύσατο φαίδιμον υἱόν,
TH.987	ἴφθιμον Φαέθοντα, θεοῖς ἐπιείκελον ἄνδρα:
TH.988	τόν ῥα νέον τέρεν ἄνθος ἔχοντ' ἐρικυδέος ἥβης
TH.989	παῖδ' ἀταλὰ φρονέοντα φιλομμειδὴς Ἀφροδίτη
TH.990	ὦρτ' ἀνερειψαμένη, καί μιν ζαθέοις ἐνὶ νηοῖς
TH.991	νηοπόλον μύχιον ποιήσατο, δαίμονα δῖον.
TH.992	κούρην δ' Αἰήταο διοτρεφέος βασιλῆος
TH.993	Αἰσονίδης βουλῇσι θεῶν αἰειγενετάων
TH.994	ἦγε παρ' Αἰήτεω, τελέσας στονόεντας ἀέθλους,
TH.995	τοὺς πολλοὺς ἐπέτελλε μέγας βασιλεὺς ὑπερήνωρ,
TH.996	ὑβριστὴς Πελίης καὶ ἀτάσθαλος ὀβριμοεργός:
TH.997	τοὺς τελέσας ἐς Ἰωλκὸν ἀφίκετο πολλὰ μογήσας
TH.998	ὠκείης ἐπὶ νηὸς ἄγων ἑλικώπιδα κούρην
TH.999	Αἰσονίδης, καί μιν θαλερὴν ποιήσατ' ἄκοιτιν.
TH.1000	καί ῥ' ἥ γε δμηθεῖσ' ὑπ' Ἰήσονι ποιμένι λαῶν
TH.1001	Μήδειον τέκε παῖδα, τὸν οὔρεσιν ἔτρεφε Χείρων
TH.1002	Φιλλυρίδης: μεγάλου δὲ Διὸς νόος ἐξετελεῖτο.
TH.1003	αὐτὰρ Νηρῆος κοῦραι ἁλίοιο γέροντος,
TH.1004	ἤτοι μὲν Φῶκον Ψαμάθη τέκε δῖα θεάων
TH.1005	Αἰακοῦ ἐν φιλότητι διὰ χρυσῆν Ἀφροδίτην:
TH.1006	Πηλεῖ δὲ δμηθεῖσα θεὰ Θέτις ἀργυρόπεζα
TH.1007	γείνατ' Ἀχιλλῆα ῥηξήνορα θυμολέοντα.
TH.1008	αἰνείαν δ' ἄρ' ἔτικτεν ἐυστέφανος Κυθέρεια,
TH.1009	Ἀγχίσῃ ἥρωι μιγεῖσ' ἐρατῇ φιλότητι
TH.1010	Ἴδης ἐν κορυφῇσι πολυπτύχου ἠνεμοέσσης.
TH.1011	κίρκη δ' Ἠελίου θυγάτηρ Ὑπεριονίδαο
TH.1012	γείνατ' Ὀδυσσῆος ταλασίφρονος ἐν φιλότητι
TH.1013	Ἄγριον ἠδὲ Λατῖνον ἀμύμονά τε κρατερόν τε:
TH.1014	[Τηλέγονον δὲ ἔτικτε διὰ χρυσῆν Ἀφροδίτην:]
TH.1015	οἳ δή τοι μάλα τῆλε μυχῷ νήσων ἱεράων
TH.1016	πᾶσιν Τυρσηνοῖσιν ἀγακλειτοῖσιν ἄνασσον.
TH.1017	ναυσίθοον δ' Ὀδυσῆι Καλυψὼ δῖα θεάων
TH.1018	γείνατο Ναυσίνοόν τε μιγεῖσ' ἐρατῇ φιλότητι.
TH.1019	αὗται μὲν θνητοῖσι παρ' ἀνδράσιν εὐνηθεῖσαι
TH.1020	ἀθάναται γείναντο θεοῖς ἐπιείκελα τέκνα.
TH.1021	[νῦν δὲ γυναικῶν φῦλον ἀείσατε, ἡδυέπειαι
TH.1022	Μοῦσαι Ὀλυμπιάδες, κοῦραι Διὸς αἰγιόχοιο.]
ER.1	Μοῦσαι Πιερίηθεν ἀοιδῇσι κλείουσαι,
ER.2	δεῦτε Δί' ἐννέπετε, σφέτερον πατέρ' ὑμνείουσαι.
ER.3	ὅν τε διὰ βροτοὶ ἄνδρες ὁμῶς ἄφατοί τε φατοί τε,
ER.4	ῥητοί τ' ἄρρητοί τε Διὸς μεγάλοιο ἕκητι.
ER.5	ῥέα μὲν γὰρ βριάει, ῥέα δὲ βριάοντα χαλέπτει,
ER.6	ῥεῖα δ' ἀρίζηλον μινύθει καὶ ἄδηλον ἀέξει,
ER.7	ῥεῖα δέ τ' ἰθύνει σκολιὸν καὶ ἀγήνορα κάρφει
ER.8	Ζεὺς ὑψιβρεμέτης, ὃς ὑπέρτατα δώματα ναίει.
ER.9	κλῦθι ἰδὼν ἀίων τε, δίκῃ δ' ἴθυνε θέμιστας
ER.10	τύνη: ἐγὼ δέ κε Πέρσῃ ἐτήτυμα μυθησαίμην.
ER.11	οὐκ ἄρα μοῦνον ἔην Ἐρίδων γένος, ἀλλ' ἐπὶ γαῖαν
ER.12	εἰσὶ δύω: τὴν μέν κεν ἐπαινήσειε νοήσας,
ER.13	ἣ δ' ἐπιμωμητή: διὰ δ' ἄνδιχα θυμὸν ἔχουσιν.
ER.14	ἣ μὲν γὰρ πόλεμόν τε κακὸν καὶ δῆριν ὀφέλλει,
ER.15	σχετλίη: οὔ τις τήν γε φιλεῖ βροτός, ἀλλ' ὑπ' ἀνάγκης
ER.16	ἀθανάτων βουλῇσιν Ἔριν τιμῶσι βαρεῖαν.
ER.17	τὴν δ' ἑτέρην προτέρην μὲν ἐγείνατο Νὺξ ἐρεβεννή,
ER.18	θῆκε δέ μιν Κρονίδης ὑψίζυγος, αἰθέρι ναίων,
ER.19	γαίης [τ]' ἐν ῥίζῃσι καὶ ἀνδράσι πολλὸν ἀμείνω:
ER.20	ἥ τε καὶ ἀπάλαμόν περ ὁμῶς ἐπὶ ἔργον ἐγείρει:
ER.21	εἰς ἕτερον γάρ τίς τε ἴδεν ἔργοιο χατίζων
ER.22	πλούσιον, ὃς σπεύδει μὲν ἀρόμεναι ἠδὲ φυτεύειν
ER.23	οἶκόν τ' εὖ θέσθαι: ζηλοῖ δέ τε γείτονα γείτων
ER.24	εἰς ἄφενος σπεύδοντ': ἀγαθὴ δ' Ἔρις ἥδε βροτοῖσιν.
ER.25	καὶ κεραμεὺς κεραμεῖ κοτέει καὶ τέκτονι τέκτων,
ER.26	καὶ πτωχὸς πτωχῷ φθονέει καὶ ἀοιδὸς ἀοιδῷ.
ER.27	ὦ Πέρση, σὺ δὲ ταῦτα τεῷ ἐνικάτθεο θυμῷ,
ER.28	μηδέ σ' Ἔρις κακόχαρτος ἀπ' ἔργου θυμὸν ἐρύκοι
ER.29	νείκε' ὀπιπεύοντ' ἀγορῆς ἐπακουὸν ἐόντα.
ER.30	ὤρη γάρ τ' ὀλίγη πέλεται νεικέων τ' ἀγορέων τε
ER.31	ᾧτινι μὴ βίος ἔνδον ἐπηετανὸς κατάκειται
ER.32	ὡραῖος, τὸν γαῖα φέρει, Δημήτερος ἀκτήν.
ER.33	τοῦ κε κορεσσάμενος νείκεα καὶ δῆριν ὀφέλλοις
ER.34	κτήμασ' ἐπ' ἀλλοτρίοις. σοὶ δ' οὐκέτι δεύτερον ἔσται
ER.35	ὧδ' ἔρδειν: ἀλλ' αὖθι διακρινώμεθα νεῖκος
ER.36	ἰθείῃσι δίκῃς, αἵ τ' ἐκ Διός εἰσιν ἄρισται.
ER.37	ἤδη μὲν γὰρ κλῆρον ἐδασσάμεθ', ἄλλα τε πολλὰ
ER.38	ἁρπάζων ἐφόρεις μέγα κυδαίνων βασιλῆας
ER.39	δωροφάγους, οἳ τήνδε δίκην ἐθέλουσι δικάσσαι.
ER.40	νήπιοι, οὐδὲ ἴσασιν ὅσῳ πλέον ἥμισυ παντὸς
ER.41	οὐδ' ὅσον ἐν μαλάχῃ τε καὶ ἀσφοδέλῳ μέγ' ὄνειαρ.
ER.42	κρύψαντες γὰρ ἔχουσι θεοὶ βίον ἀνθρώποισιν.
ER.43	ῥηιδίως γάρ κεν καὶ ἐπ' ἤματι ἐργάσσαιο,
ER.44	ὥστε σε κεἰς ἐνιαυτὸν ἔχειν καὶ ἀεργὸν ἐόντα:
ER.45	αἶψά κε πηδάλιον μὲν ὑπὲρ καπνοῦ καταθεῖο,
ER.46	ἔργα βοῶν δ' ἀπόλοιτο καὶ ἡμιόνων ταλαεργῶν.
ER.47	ἀλλὰ Ζεὺς ἔκρυψε χολωσάμενος φρεσὶ ᾗσιν,
ER.48	ὅττι μιν ἐξαπάτησε Προμηθεὺς ἀγκυλομήτης:
ER.49	τοὔνεκ' ἄρ' ἀνθρώποισιν ἐμήσατο κήδεα λυγρά,
ER.50	κρύψε δὲ πῦρ: τὸ μὲν αὖτις ἐὺς πάις Ἰαπετοῖο
ER.51	ἔκλεψ' ἀνθρώποισι Διὸς παρὰ μητιόεντος
ER.52	ἐν κοίλῳ νάρθηκι, λαθὼν Δία τερπικέραυνον.
ER.53	τὸν δὲ χολωσάμενος προσέφη νεφεληγερέτα Ζεύς:
ER.54	"Ἰαπετιονίδη, πάντων πέρι μήδεα εἰδώς,
ER.55	χαίρεις πῦρ κλέψας καὶ ἐμὰς φρένας ἠπεροπεύσας,
ER.56	σοί τ' αὐτῷ μέγα πῆμα καὶ ἀνδράσιν ἐσσομένοισιν.
ER.57	τοῖς δ' ἐγὼ ἀντὶ πυρὸς δώσω κακόν, ᾧ κεν ἅπαντες
ER.58	τέρπωνται κατὰ θυμὸν ἑὸν κακὸν ἀμφαγαπῶντες."
ER.59	ὣς ἔφατ', ἐκ δ' ἐγέλασσε πατὴρ ἀνδρῶν τε θεῶν τε:
ER.60	Ἥφαιστον δ' ἐκέλευσε περικλυτὸν ὅττι τάχιστα
ER.61	γαῖαν ὕδει φύρειν, ἐν δ' ἀνθρώπου θέμεν αὐδὴν
ER.62	καὶ σθένος, ἀθανάτῃς δὲ θεῇς εἰς ὦπα ἐίσκειν
ER.63	παρθενικῆς καλὸν εἶδος ἐπήρατον: αὐτὰρ Ἀθήνην
ER.64	ἔργα διδασκῆσαι, πολυδαίδαλον ἱστὸν ὑφαίνειν:
ER.65	καὶ χάριν ἀμφιχέαι κεφαλῇ χρυσέην Ἀφροδίτην
ER.66	καὶ πόθον ἀργαλέον καὶ γυιοβόρους μελεδώνας:
ER.67	ἐν δὲ θέμεν κύνεόν τε νόον καὶ ἐπίκλοπον ἦθος
ER.68	Ἑρμείην ἤνωγε, διάκτορον Ἀργεϊφόντην.
ER.69	ὣς ἔφαθ', οἳ δ' ἐπίθοντο Διὶ Κρονίωνι ἄνακτι ...
ER.70	[αὐτίκα δ' ἐκ γαίης πλάσσε κλυτὸς Ἀμφιγυήεις
ER.71	παρθένῳ αἰδοίῃ ἴκελον Κρονίδεω διὰ βουλάς:
ER.72	ζῶσε δὲ καὶ κόσμησε θεὰ γλαυκῶπις Ἀθήνη:
ER.73	ἀμφὶ δέ οἱ Χάριτές τε θεαὶ καὶ πότνια Πειθὼ
ER.74	ὅρμους χρυσείους ἔθεσαν χροΐ: ἀμφὶ δὲ τήν γε
ER.75	Ὧραι καλλίκομοι στέφον ἄνθεσι εἰαρινοῖσιν:
ER.76	πάντα δέ οἱ χροῒ κόσμον ἐφήρμοσε Παλλὰς Ἀθήνη:]
ER.77	ἐν δ' ἄρα οἱ στήθεσσι διάκτορος Ἀργεϊφόντης
ER.78	ψεύδεά θ' αἱμυλίους τε λόγους καὶ ἐπίκλοπον ἦθος
ER.79	τεῦξε Διὸς βουλῇσι βαρυκτύπου: ἐν δ' ἄρα φωνὴν
ER.80	θῆκε θεῶν κῆρυξ, ὀνόμηνε δὲ τήνδε γυναῖκα
ER.81	Πανδώρην, ὅτι πάντες Ὀλύμπια δώματ' ἔχοντες
ER.82	δῶρον ἐδώρησαν, πῆμ' ἀνδράσιν ἀλφηστῇσιν.
ER.83	αὐτὰρ ἐπεὶ δόλον αἰπὺν ἀμήχανον ἐξετέλεσσεν,
ER.84	εἰς Ἐπιμηθέα πέμπε πατὴρ κλυτὸν Ἀργεϊφόντην
ER.85	δῶρον ἄγοντα, θεῶν ταχὺν ἄγγελον: οὐδ' Ἐπιμηθεὺς
ER.86	ἐφράσαθ' ὥς οἱ ἔειπε Προμηθεὺς μή ποτε δῶρον
ER.87	δέξασθαι πὰρ Ζηνὸς Ὀλυμπίου, ἀλλ' ἀποπέμπειν
ER.88	ἐξοπίσω, μή πού τι κακὸν θνητοῖσι γένηται:
ER.89	αὐτὰρ ὃ δεξάμενος, ὅτε δὴ κακὸν εἶχ', ἐνόησε.
ER.90	πρὶν μὲν γὰρ ζώεσκον ἐπὶ χθονὶ φῦλ' ἀνθρώπων
ER.91	νόσφιν ἄτερ τε κακῶν καὶ ἄτερ χαλεποῖο πόνοιο
ER.92	νούσων τ' ἀργαλέων, αἵ τ' ἀνδράσι κῆρας ἔδωκαν.
ER.93	[αἶψα γὰρ ἐν κακότητι βροτοὶ καταγηράσκουσιν.]
ER.94	ἀλλὰ γυνὴ χείρεσσι πίθου μέγα πῶμ' ἀφελοῦσα
ER.95	ἐσκέδασ', ἀνθρώποισι δ' ἐμήσατο κήδεα λυγρά.
ER.96	μούνη δ' αὐτόθι Ἐλπὶς ἐν ἀρρήκτοισι δόμοισιν
ER.97	ἔνδον ἔμεινε πίθου ὑπὸ χείλεσιν οὐδὲ θύραζε
ER.98	ἐξέπτη: πρόσθεν γὰρ ἐπέμβαλε πῶμα πίθοιο
ER.99	[αἰγιόχου βουλῇσι Διὸς νεφεληγερέταο].
ER.100	ἄλλα δὲ μυρία λυγρὰ κατ' ἀνθρώπους ἀλάληται:
ER.101	πλείη μὲν γὰρ γαῖα κακῶν, πλείη δὲ θάλασσα:
ER.102	νοῦσοι δ' ἀνθρώποισιν ἐφ' ἡμέρῃ, αἳ δ' ἐπὶ νυκτὶ
ER.103	αὐτόματοι φοιτῶσι κακὰ θνητοῖσι φέρουσαι
ER.104	σιγῇ, ἐπεὶ φωνὴν ἐξείλετο μητίετα Ζεύς.
ER.105	οὕτως οὔ τί πη ἔστι Διὸς νόον ἐξαλέασθαι.
ER.106	εἰ δ' ἐθέλεις, ἕτερόν τοι ἐγὼ λόγον ἐκκορυφώσω
ER.107	εὖ καὶ ἐπισταμένως: σὺ δ' ἐνὶ φρεσὶ βάλλεο σῇσιν
ER.108	[ὡς ὁμόθεν γεγάασι θεοὶ θνητοί τ' ἄνθρωποι].
ER.109	χρύσεον μὲν πρώτιστα γένος μερόπων ἀνθρώπων
ER.110	ἀθάνατοι ποίησαν Ὀλύμπια δώματ' ἔχοντες.
ER.111	οἳ μὲν ἐπὶ Κρόνου ἦσαν, ὅτ' οὐρανῷ ἐμβασίλευεν:
ER.112	ὥστε θεοὶ δ' ἔζωον ἀκηδέα θυμὸν ἔχοντες
ER.113	νόσφιν ἄτερ τε πόνων καὶ ὀιζύος, οὐδέ τι δειλὸν
ER.114	γῆρας ἐπῆν, αἰεὶ δὲ πόδας καὶ χεῖρας ὁμοῖοι
ER.115	τέρποντ' ἐν θαλίῃσι, κακῶν ἔκτοσθεν ἁπάντων:
ER.116	θνῇσκον δ' ὥσθ' ὕπνῳ δεδμημένοι: ἐσθλὰ δὲ πάντα
ER.117	τοῖσιν ἔην: καρπὸν δ' ἔφερε ζείδωρος ἄρουρα
ER.118	αὐτομάτη πολλόν τε καὶ ἄφθονον: οἳ δ' ἐθελημοὶ
ER.119	ἥσυχοι ἔργ' ἐνέμοντο σὺν ἐσθλοῖσιν πολέεσσιν.
ER.120	[ἀφνειοὶ μήλοισιν, φίλοι μακάρεσσι θεοῖσιν.]
ER.121	αὐτὰρ ἐπεὶ δὴ τοῦτο γένος κατὰ γαῖα κάλυψε,
ER.122	τοὶ μὲν δαίμονες ἁγνοὶ ἐπιχθόνιοι τελέθουσιν
ER.123	ἐσθλοί, ἀλεξίκακοι, φύλακες θνητῶν ἀνθρώπων,
ER.124	[οἵ ῥα φυλάσσουσίν τε δίκας καὶ σχέτλια ἔργα
ER.125	ἠέρα ἑσσάμενοι πάντη φοιτῶντες ἐπ' αἶαν,]
ER.126	πλουτοδόται: καὶ τοῦτο γέρας βασιλήιον ἔσχον.
ER.127	δεύτερον αὖτε γένος πολὺ χειρότερον μετόπισθεν
ER.128	ἀργύρεον ποίησαν Ὀλύμπια δώματ' ἔχοντες,
ER.129	χρυσέῳ οὔτε φυὴν ἐναλίγκιον οὔτε νόημα:
ER.130	ἀλλ' ἑκατὸν μὲν παῖς ἔτεα παρὰ μητέρι κεδνῇ
ER.131	ἐτρέφετ' ἀτάλλων, μέγα νήπιος, ᾧ ἐνὶ οἴκῳ:
ER.132	ἀλλ' ὅτ' ἄρ' ἡβήσαι τε καὶ ἥβης μέτρον ἵκοιτο,
ER.133	παυρίδιον ζώεσκον ἐπὶ χρόνον, ἄλγε' ἔχοντες
ER.134	ἀφραδίῃς: ὕβριν γὰρ ἀτάσθαλον οὐκ ἐδύναντο
ER.135	ἀλλήλων ἀπέχειν, οὐδ' ἀθανάτους θεραπεύειν
ER.136	ἤθελον οὐδ' ἔρδειν μακάρων ἱεροῖς ἐπὶ βωμοῖς,
ER.137	ᾗ θέμις ἀνθρώποις κατὰ ἤθεα. τοὺς μὲν ἔπειτα
ER.138	Ζεὺς Κρονίδης ἔκρυψε χολούμενος, οὕνεκα τιμὰς
ER.139	οὐκ ἔδιδον μακάρεσσι θεοῖς οἳ Ὄλυμπον ἔχουσιν.
ER.140	αὐτὰρ ἐπεὶ καὶ τοῦτο γένος κατὰ γαῖα κάλυψε,
ER.141	τοὶ μὲν ὑποχθόνιοι μάκαρες θνητοὶ καλέονται,
ER.142	δεύτεροι, ἀλλ' ἔμπης τιμὴ καὶ τοῖσιν ὀπηδεῖ.
ER.143	ζεὺς δὲ πατὴρ τρίτον ἄλλο γένος μερόπων ἀνθρώπων
ER.144	χάλκειον ποίησ', οὐκ ἀργυρέῳ οὐδὲν ὁμοῖον,
ER.145	ἐκ μελιᾶν, δεινόν τε καὶ ὄβριμον: οἷσιν Ἄρηος
ER.146	ἔργ' ἔμελε στονόεντα καὶ ὕβριες, οὐδέ τι σῖτον
ER.147	ἤσθιον, ἀλλ' ἀδάμαντος ἔχον κρατερόφρονα θυμόν.
ER.148	[ἄπλαστοι: μεγάλη δὲ βίη καὶ χεῖρες ἄαπτοι
ER.149	ἐξ ὤμων ἐπέφυκον ἐπὶ στιβαροῖσι μέλεσσι.]
ER.150	τῶν δ' ἦν χάλκεα μὲν τεύχεα, χάλκεοι δέ τε οἶκοι,
ER.151	χαλκῷ δ' εἰργάζοντο: μέλας δ' οὐκ ἔσκε σίδηρος.
ER.152	καὶ τοὶ μὲν χείρεσσιν ὑπὸ σφετέρῃσι δαμέντες
ER.153	βῆσαν ἐς εὐρώεντα δόμον κρυεροῦ Ἀίδαο,
ER.154	νώνυμνοι: θάνατος δὲ καὶ ἐκπάγλους περ ἐόντας
ER.155	εἷλε μέλας, λαμπρὸν δ' ἔλιπον φάος ἠελίοιο.
ER.156	αὐτὰρ ἐπεὶ καὶ τοῦτο γένος κατὰ γαῖα κάλυψεν,
ER.157	αὖτις ἔτ' ἄλλο τέταρτον ἐπὶ χθονὶ πουλυβοτείρῃ
ER.158	Ζεὺς Κρονίδης ποίησε, δικαιότερον καὶ ἄρειον,
ER.159	ἀνδρῶν ἡρώων θεῖον γένος, οἳ καλέονται
ER.160	ἡμίθεοι, προτέρη γενεὴ κατ' ἀπείρονα γαῖαν.
ER.161	καὶ τοὺς μὲν πόλεμός τε κακὸς καὶ φύλοπις αἰνὴ
ER.162	τοὺς μὲν ὑφ' ἑπταπύλῳ Θήβῃ, Καδμηίδι γαίῃ,
ER.163	ὤλεσε μαρναμένους μήλων ἕνεκ' Οἰδιπόδαο,
ER.164	τοὺς δὲ καὶ ἐν νήεσσιν ὑπὲρ μέγα λαῖτμα θαλάσσης
ER.165	ἐς Τροίην ἀγαγὼν Ἑλένης ἕνεκ' ἠυκόμοιο.
ER.166	[ἔνθ' ἦ τοι τοὺς μὲν θανάτου τέλος ἀμφεκάλυψε]
ER.167	τοῖς δὲ δίχ' ἀνθρώπων βίοτον καὶ ἤθε' ὀπάσσας
ER.168	Ζεὺς Κρονίδης κατένασσε πατὴρ ἐς πείρατα γαίης.
ER.170	καὶ τοὶ μὲν ναίουσιν ἀκηδέα θυμὸν ἔχοντες
ER.171	ἐν μακάρων νήσοισι παρ' Ὠκεανὸν βαθυδίνην,
ER.172	ὄλβιοι ἥρωες, τοῖσιν μελιηδέα καρπὸν
ER.173	τρὶς ἔτεος θάλλοντα φέρει ζείδωρος ἄρουρα.
ER.169A	[τηλοῦ ἀπ ἀθανάτων: τοῖσιν κρόνος ἐμβασιλεύει.
ER.169B	τοῦ γὰρ δεσμὸ]ν ἔλυσε πα[τὴρ ἀνδρῶν τε θεῶν τε,
ER.169C	τοῖσιν δ ἂρ ν]εάτοις τιμὴ[ν καὶ κῦδος ὄπασσεν.
ER.169D	οὐδέ θ ὁμῶς κλυτὸν ἄ]λλο γένος θῆκ [εὐρύοπα ζεὺς
ER.169	ἀνδρῶν, οἳ] γεγάασιν ἐπὶ [χθονὶ πουλυβοτείρῃ.]
ER.174	μηκέτ' ἔπειτ' ὤφελλον ἐγὼ πέμπτοισι μετεῖναι
ER.175	ἀνδράσιν, ἀλλ' ἢ πρόσθε θανεῖν ἢ ἔπειτα γενέσθαι.
ER.176	νῦν γὰρ δὴ γένος ἐστὶ σιδήρεον: οὐδέ ποτ' ἦμαρ
ER.177	παύσονται καμάτου καὶ ὀιζύος οὐδέ τι νύκτωρ
ER.178	φθειρόμενοι: χαλεπὰς δὲ θεοὶ δώσουσι μερίμνας.
ER.179	ἀλλ' ἔμπης καὶ τοῖσι μεμείξεται ἐσθλὰ κακοῖσιν.
ER.180	Ζεὺς δ' ὀλέσει καὶ τοῦτο γένος μερόπων ἀνθρώπων,
ER.181	εὖτ' ἂν γεινόμενοι πολιοκρόταφοι τελέθωσιν.
ER.182	οὐδὲ πατὴρ παίδεσσιν ὁμοίιος οὐδέ τι παῖδες
ER.183	οὐδὲ ξεῖνος ξεινοδόκῳ καὶ ἑταῖρος ἑταίρῳ,
ER.184	οὐδὲ κασίγνητος φίλος ἔσσεται, ὡς τὸ πάρος περ.
ER.185	αἶψα δὲ γηράσκοντας ἀτιμήσουσι τοκῆας:
ER.186	μέμψονται δ' ἄρα τοὺς χαλεποῖς βάζοντες ἔπεσσι,
ER.187	σχέτλιοι, οὐδὲ θεῶν ὄπιν εἰδότες: οὐδέ κεν οἵ γε
ER.188	γηράντεσσι τοκεῦσιν ἀπὸ θρεπτήρια δοῖεν:
ER.189	[χειροδίκαι: ἕτερος δ' ἑτέρου πόλιν ἐξαλαπάξει:]
ER.190	οὐδέ τις εὐόρκου χάρις ἔσσεται οὐδὲ δικαίου
ER.191	οὐδ' ἀγαθοῦ, μᾶλλον δὲ κακῶν ῥεκτῆρα καὶ ὕβριν
ER.192	ἀνέρα τιμήσουσι: δίκη δ' ἐν χερσί: καὶ αἰδὼς
ER.193	οὐκ ἔσται, βλάψει δ' ὁ κακὸς τὸν ἀρείονα φῶτα
ER.194	μύθοισι σκολιοῖς ἐνέπων, ἐπὶ δ' ὅρκον ὀμεῖται.
ER.195	ζῆλος δ' ἀνθρώποισιν ὀιζυροῖσιν ἅπασι
ER.196	δυσκέλαδος κακόχαρτος ὁμαρτήσει στυγερώπης.
ER.197	καὶ τότε δὴ πρὸς Ὄλυμπον ἀπὸ χθονὸς εὐρυοδείης
ER.198	λευκοῖσιν φάρεσσι καλυψαμένω χρόα καλὸν
ER.199	ἀθανάτων μετὰ φῦλον ἴτον προλιπόντ' ἀνθρώπους
ER.200	Αἰδὼς καὶ Νέμεσις: τὰ δὲ λείψεται ἄλγεα λυγρὰ
ER.201	θνητοῖς ἀνθρώποισι: κακοῦ δ' οὐκ ἔσσεται ἀλκή.
ER.202	νῦν δ' αἶνον βασιλεῦσιν ἐρέω φρονέουσι καὶ αὐτοῖς:
ER.203	ὧδ' ἴρηξ προσέειπεν ἀηδόνα ποικιλόδειρον
ER.204	ὕψι μάλ' ἐν νεφέεσσι φέρων ὀνύχεσσι μεμαρπώς:
ER.205	ἣ δ' ἐλεόν, γναμπτοῖσι πεπαρμένη ἀμφ' ὀνύχεσσι,
ER.206	μύρετο: τὴν ὅ γ' ἐπικρατέως πρὸς μῦθον ἔειπεν:
ER.207	"δαιμονίη, τί λέληκας; ἔχει νύ σε πολλὸν ἀρείων:
ER.208	τῇ δ' εἶς ᾗ σ' ἂν ἐγώ περ ἄγω καὶ ἀοιδὸν ἐοῦσαν:
ER.209	δεῖπνον δ', αἴ κ' ἐθέλω, ποιήσομαι ἠὲ μεθήσω.
ER.210	ἄφρων δ', ὅς κ' ἐθέλῃ πρὸς κρείσσονας ἀντιφερίζειν:
ER.211	νίκης τε στέρεται πρός τ' αἴσχεσιν ἄλγεα πάσχει."
ER.212	ὣς ἔφατ' ὠκυπέτης ἴρηξ, τανυσίπτερος ὄρνις.
ER.213	ὦ Πέρση, σὺ δ' ἄκουε δίκης μηδ' ὕβριν ὄφελλε:
ER.214	ὕβρις γάρ τε κακὴ δειλῷ βροτῷ, οὐδὲ μὲν ἐσθλὸς
ER.215	ῥηιδίως φερέμεν δύναται, βαρύθει δέ θ' ὑπ' αὐτῆς
ER.216	ἐγκύρσας ἄτῃσιν: ὁδὸς δ' ἑτέρηφι παρελθεῖν
ER.217	κρείσσων ἐς τὰ δίκαια: δίκη δ' ὑπὲρ ὕβριος ἴσχει
ER.218	ἐς τέλος ἐξελθοῦσα: παθὼν δέ τε νήπιος ἔγνω.
ER.219	αὐτίκα γὰρ τρέχει Ὅρκος ἅμα σκολιῇσι δίκῃσιν:
ER.220	τῆς δὲ Δίκης ῥόθος ἑλκομένης ᾗ κ' ἄνδρες ἄγωσι
ER.221	δωροφάγοι, σκολιῇς δὲ δίκῃς κρίνωσι θέμιστας:
ER.222	ἣ δ' ἕπεται κλαίουσα πόλιν καὶ ἤθεα λαῶν,
ER.223	ἠέρα ἑσσαμένη, κακὸν ἀνθρώποισι φέρουσα,
ER.224	οἵ τέ μιν ἐξελάσωσι καὶ οὐκ ἰθεῖαν ἔνειμαν.
ER.225	οἳ δὲ δίκας ξείνοισι καὶ ἐνδήμοισι διδοῦσιν
ER.226	ἰθείας καὶ μή τι παρεκβαίνουσι δικαίου,
ER.227	τοῖσι τέθηλε πόλις, λαοὶ δ' ἀνθεῦσιν ἐν αὐτῇ:
ER.228	εἰρήνη δ' ἀνὰ γῆν κουροτρόφος, οὐδέ ποτ' αὐτοῖς
ER.229	ἀργαλέον πόλεμον τεκμαίρεται εὐρύοπα Ζεύς:
ER.230	οὐδέ ποτ' ἰθυδίκῃσι μετ' ἀνδράσι λιμὸς ὀπηδεῖ
ER.231	οὐδ' ἄτη, θαλίῃς δὲ μεμηλότα ἔργα νέμονται.
ER.232	τοῖσι φέρει μὲν γαῖα πολὺν βίον, οὔρεσι δὲ δρῦς
ER.233	ἄκρη μέν τε φέρει βαλάνους, μέσση δὲ μελίσσας:
ER.234	εἰροπόκοι δ' ὄιες μαλλοῖς καταβεβρίθασι:
ER.235	τίκτουσιν δὲ γυναῖκες ἐοικότα τέκνα γονεῦσι:
ER.236	θάλλουσιν δ' ἀγαθοῖσι διαμπερές: οὐδ' ἐπὶ νηῶν
ER.237	νίσονται, καρπὸν δὲ φέρει ζείδωρος ἄρουρα.
ER.238	οἷς δ' ὕβρις τε μέμηλε κακὴ καὶ σχέτλια ἔργα,
ER.239	τοῖς δὲ δίκην Κρονίδης τεκμαίρεται εὐρύοπα Ζεύς.
ER.240	πολλάκι καὶ ξύμπασα πόλις κακοῦ ἀνδρὸς ἀπηύρα,
ER.241	ὅστις ἀλιτραίνῃ καὶ ἀτάσθαλα μηχανάαται.
ER.242	τοῖσιν δ' οὐρανόθεν μέγ' ἐπήγαγε πῆμα Κρονίων,
ER.243	λιμὸν ὁμοῦ καὶ λοιμόν, ἀποφθινύθουσι δὲ λαοί:
ER.244	[οὐδὲ γυναῖκες τίκτουσιν, μινύθουσι δὲ οἶκοι
ER.245	Ζηνὸς φραδμοσύνῃσιν Ὀλυμπίου: ἄλλοτε δ' αὖτε]
ER.246	ἢ τῶν γε στρατὸν εὐρὺν ἀπώλεσεν ἢ ὅ γε τεῖχος
ER.247	ἢ νέας ἐν πόντῳ Κρονίδης ἀποτείνυται αὐτῶν.
ER.248	ὦ βασιλῆς, ὑμεῖς δὲ καταφράζεσθε καὶ αὐτοὶ
ER.249	τήνδε δίκην: ἐγγὺς γὰρ ἐν ἀνθρώποισιν ἐόντες
ER.250	ἀθάνατοι φράζονται ὅσοι σκολιῇσι δίκῃσιν
ER.251	ἀλλήλους τρίβουσι θεῶν ὄπιν οὐκ ἀλέγοντες.
ER.252	τρὶς γὰρ μύριοί εἰσιν ἐπὶ χθονὶ πουλυβοτείρῃ
ER.253	ἀθάνατοι Ζηνὸς φύλακες θνητῶν ἀνθρώπων,
ER.254	οἵ ῥα φυλάσσουσίν τε δίκας καὶ σχέτλια ἔργα
ER.255	ἠέρα ἑσσάμενοι, πάντη φοιτῶντες ἐπ' αἶαν.
ER.256	ἡ δέ τε παρθένος ἐστὶ Δίκη, Διὸς ἐκγεγαυῖα,
ER.257	κυδρή τ' αἰδοίη τε θεοῖς οἳ Ὄλυμπον ἔχουσιν,
ER.258	καί ῥ' ὁπότ' ἄν τίς μιν βλάπτῃ σκολιῶς ὀνοτάζων,
ER.259	αὐτίκα πὰρ Διὶ πατρὶ καθεζομένη Κρονίωνι
ER.260	γηρύετ' ἀνθρώπων ἀδίκων νόον, ὄφρ' ἀποτείσῃ
ER.261	δῆμος ἀτασθαλίας βασιλέων οἳ λυγρὰ νοεῦντες
ER.262	ἄλλῃ παρκλίνωσι δίκας σκολιῶς ἐνέποντες.
ER.263	ταῦτα φυλασσόμενοι, βασιλῆς, ἰθύνετε μύθους,
ER.264	δωροφάγοι, σκολιέων δὲ δικέων ἐπὶ πάγχυ λάθεσθε.
ER.265	οἷ αὐτῷ κακὰ τεύχει ἀνὴρ ἄλλῳ κακὰ τεύχων,
ER.266	ἡ δὲ κακὴ βουλὴ τῷ βουλεύσαντι κακίστη.
ER.267	πάντα ἰδὼν Διὸς ὀφθαλμὸς καὶ πάντα νοήσας
ER.268	καί νυ τάδ', αἴ κ' ἐθέλῃσ', ἐπιδέρκεται, οὐδέ ἑ λήθει
ER.269	οἵην δὴ καὶ τήνδε δίκην πόλις ἐντὸς ἐέργει.
ER.270	νῦν δὴ ἐγὼ μήτ' αὐτὸς ἐν ἀνθρώποισι δίκαιος
ER.271	εἴην μήτ' ἐμὸς υἱός, ἐπεὶ κακὸν ἄνδρα δίκαιον
ER.272	ἔμμεναι, εἰ μείζω γε δίκην ἀδικώτερος ἕξει.
ER.273	ἀλλὰ τά γ' οὔπω ἔολπα τελεῖν Δία μητιόεντα.
ER.274	ὦ Πέρση, σὺ δὲ ταῦτα μετὰ φρεσὶ βάλλεο σῇσι
ER.275	καί νυ δίκης ἐπάκουε, βίης δ' ἐπιλήθεο πάμπαν.
ER.276	τόνδε γὰρ ἀνθρώποισι νόμον διέταξε Κρονίων,
ER.277	ἰχθύσι μὲν καὶ θηρσὶ καὶ οἰωνοῖς πετεηνοῖς
ER.278	ἔσθειν ἀλλήλους, ἐπεὶ οὐ δίκη ἐστὶ μετ' αὐτοῖς:
ER.279	ἀνθρώποισι δ' ἔδωκε δίκην, ἣ πολλὸν ἀρίστη
ER.280	γίνεται: εἰ γάρ τίς κ' ἐθέλῃ τὰ δίκαι' ἀγορεῦσαι
ER.281	γινώσκων, τῷ μέν τ' ὄλβον διδοῖ εὐρύοπα Ζεύς:
ER.282	ὃς δέ κε μαρτυρίῃσιν ἑκὼν ἐπίορκον ὀμόσσας
ER.283	ψεύσεται, ἐν δὲ δίκην βλάψας νήκεστον ἀασθῇ,
ER.284	τοῦ δέ τ' ἀμαυροτέρη γενεὴ μετόπισθε λέλειπται:
ER.285	ἀνδρὸς δ' εὐόρκου γενεὴ μετόπισθεν ἀμείνων.
ER.286	σοὶ δ' ἐγὼ ἐσθλὰ νοέων ἐρέω, μέγα νήπιε Πέρση:
ER.287	τὴν μέν τοι κακότητα καὶ ἰλαδὸν ἔστιν ἑλέσθαι
ER.288	ῥηιδίως: λείη μὲν ὁδός, μάλα δ' ἐγγύθι ναίει:
ER.289	τῆς δ' ἀρετῆς ἱδρῶτα θεοὶ προπάροιθεν ἔθηκαν
ER.290	ἀθάνατοι: μακρὸς δὲ καὶ ὄρθιος οἶμος ἐς αὐτὴν
ER.291	καὶ τρηχὺς τὸ πρῶτον: ἐπὴν δ' εἰς ἄκρον ἵκηται,
ER.292	ῥηιδίη δὴ ἔπειτα πέλει, χαλεπή περ ἐοῦσα.
ER.293	οὗτος μὲν πανάριστος, ὃς αὐτῷ πάντα νοήσει
ER.294	[φρασσάμενος τά κ' ἔπειτα καὶ ἐς τέλος ᾖσιν ἀμείνω]:
ER.295	ἐσθλὸς δ' αὖ κἀκεῖνος ὃς εὖ εἰπόντι πίθηται:
ER.296	ὃς δέ κε μήτ' αὐτῷ νοέῃ μήτ' ἄλλου ἀκούων
ER.297	ἐν θυμῷ βάλληται, ὃ δ' αὖτ' ἀχρήιος ἀνήρ.
ER.298	ἀλλὰ σύ γ' ἡμετέρης μεμνημένος αἰὲν ἐφετμῆς
ER.299	ἐργάζευ, Πέρση, δῖον γένος, ὄφρα σε Λιμὸς
ER.300	ἐχθαίρῃ, φιλέῃ δέ σ' ἐυστέφανος Δημήτηρ
ER.301	αἰδοίη, βιότου δὲ τεὴν πιμπλῇσι καλιήν:
ER.302	Λιμὸς γάρ τοι πάμπαν ἀεργῷ σύμφορος ἀνδρί:
ER.303	τῷ δὲ θεοὶ νεμεσῶσι καὶ ἀνέρες ὅς κεν ἀεργὸς
ER.304	ζώῃ, κηφήνεσσι κοθούροις εἴκελος ὀργήν,
ER.305	οἵ τε μελισσάων κάματον τρύχουσιν ἀεργοὶ
ER.306	ἔσθοντες: σοὶ δ' ἔργα φίλ' ἔστω μέτρια κοσμεῖν,
ER.307	ὥς κέ τοι ὡραίου βιότου πλήθωσι καλιαί.
ER.308	ἐξ ἔργων δ' ἄνδρες πολύμηλοί τ' ἀφνειοί τε,
ER.309	καί τ' ἐργαζόμενος πολὺ φίλτερος ἀθανάτοισιν
ER.310	[ἔσσεαι ἠδὲ βροτοῖς: μάλα γὰρ στυγέουσιν ἀεργούσ].
ER.311	ἔργον δ' οὐδὲν ὄνειδος, ἀεργίη δέ τ' ὄνειδος.
ER.312	εἰ δέ κεν ἐργάζῃ, τάχα σε ζηλώσει ἀεργὸς
ER.313	πλουτεῦντα: πλούτῳ δ' ἀρετὴ καὶ κῦδος ὀπηδεῖ.
ER.314	δαίμονι δ' οἷος ἔησθα, τὸ ἐργάζεσθαι ἄμεινον,
ER.315	εἴ κεν ἀπ' ἀλλοτρίων κτεάνων ἀεσίφρονα θυμὸν
ER.316	ἐς ἔργον τρέψας μελετᾷς βίου, ὥς σε κελεύω.
ER.317	αἰδὼς δ' οὐκ ἀγαθὴ κεχρημένον ἄνδρα κομίζει,
ER.318	αἰδώς, ἥ τ' ἄνδρας μέγα σίνεται ἠδ' ὀνίνησιν:
ER.319	αἰδώς τοι πρὸς ἀνολβίῃ, θάρσος δὲ πρὸς ὄλβῳ.
ER.320	χρήματα δ' οὐχ ἁρπακτά, θεόσδοτα πολλὸν ἀμείνω:
ER.321	εἰ γάρ τις καὶ χερσὶ βίῃ μέγαν ὄλβον ἕληται,
ER.322	ἢ ὅ γ' ἀπὸ γλώσσης ληίσσεται, οἷά τε πολλὰ
ER.323	γίνεται, εὖτ' ἂν δὴ κέρδος νόον ἐξαπατήσῃ
ER.324	ἀνθρώπων, αἰδῶ δέ τ' ἀναιδείη κατοπάζῃ,
ER.325	ῥεῖα δέ μιν μαυροῦσι θεοί, μινύθουσι δὲ οἶκον
ER.326	ἀνέρι τῷ, παῦρον δέ τ' ἐπὶ χρόνον ὄλβος ὀπηδεῖ.
ER.327	ἶσον δ' ὅς θ' ἱκέτην ὅς τε ξεῖνον κακὸν ἔρξει,
ER.328	ὅς τε κασιγνήτοιο ἑοῦ ἀνὰ δέμνια βαίνῃ
ER.329	[κρυπταδίῃς εὐνῇς ἀλόχου, παρακαίρια ῥέζων],
ER.330	ὅς τέ τευ ἀφραδίῃς ἀλιταίνητ' ὀρφανὰ τέκνα,
ER.331	ὅς τε γονῆα γέροντα κακῷ ἐπὶ γήραος οὐδῷ
ER.332	νεικείῃ χαλεποῖσι καθαπτόμενος ἐπέεσσι:
ER.333	τῷ δ' ἦ τοι Ζεὺς αὐτὸς ἀγαίεται, ἐς δὲ τελευτὴν
ER.334	ἔργων ἀντ' ἀδίκων χαλεπὴν ἐπέθηκεν ἀμοιβήν.
ER.335	ἀλλὰ σὺ τῶν μὲν πάμπαν ἔεργ' ἀεσίφρονα θυμόν.
ER.336	κὰδ δύναμιν δ' ἔρδειν ἱέρ' ἀθανάτοισι θεοῖσιν
ER.337	ἁγνῶς καὶ καθαρῶς, ἐπὶ δ' ἀγλαὰ μηρία καίειν:
ER.338	ἄλλοτε δὲ σπονδῇσι θύεσσί τε ἱλάσκεσθαι,
ER.339	ἠμὲν ὅτ' εὐνάζῃ καὶ ὅτ' ἂν φάος ἱερὸν ἔλθῃ,
ER.340	ὥς κέ τοι ἵλαον κραδίην καὶ θυμὸν ἔχωσιν,
ER.341	ὄφρ' ἄλλων ὠνῇ κλῆρον, μὴ τὸν τεὸν ἄλλος.
ER.342	τὸν φιλέοντ' ἐπὶ δαῖτα καλεῖν, τὸν δ' ἐχθρὸν ἐᾶσαι:
ER.343	τὸν δὲ μάλιστα καλεῖν ὅστις σέθεν ἐγγύθι ναίει:
ER.344	εἰ γάρ τοι καὶ χρῆμ' ἐγκώμιον ἄλλο γένηται,
ER.345	γείτονες ἄζωστοι ἔκιον, ζώσαντο δὲ πηοί.
ER.346	πῆμα κακὸς γείτων, ὅσσον τ' ἀγαθὸς μέγ' ὄνειαρ:
ER.347	ἔμμορέ τοι τιμῆς ὅς τ' ἔμμορε γείτονος ἐσθλοῦ:
ER.348	οὐδ' ἂν βοῦς ἀπόλοιτ', εἰ μὴ γείτων κακὸς εἴη.
ER.349	εὖ μὲν μετρεῖσθαι παρὰ γείτονος, εὖ δ' ἀποδοῦναι,
ER.350	αὐτῷ τῷ μέτρῳ, καὶ λώιον αἴ κε δύνηαι,
ER.351	ὡς ἂν χρηίζων καὶ ἐς ὕστερον ἄρκιον εὕρῃς.
ER.352	μὴ κακὰ κερδαίνειν: κακὰ κέρδεα ἶσ' ἄτῃσι.
ER.353	τὸν φιλέοντα φιλεῖν, καὶ τῷ προσιόντι προσεῖναι.
ER.354	καὶ δόμεν ὅς κεν δῷ καὶ μὴ δόμεν ὅς κεν μὴ δῷ:
ER.355	δώτῃ μέν τις ἔδωκεν, ἀδώτῃ δ' οὔ τις ἔδωκεν:
ER.356	δὼς ἀγαθή, ἅρπαξ δὲ κακή, θανάτοιο δότειρα:
ER.357	ὃς μὲν γάρ κεν ἀνὴρ ἐθέλων, ὅ γε καὶ μέγα, δώῃ,
ER.358	χαίρει τῷ δώρῳ καὶ τέρπεται ὃν κατὰ θυμόν:
ER.359	ὃς δέ κεν αὐτὸς ἕληται ἀναιδείηφι πιθήσας,
ER.360	καί τε σμικρὸν ἐόν, τό γ' ἐπάχνωσεν φίλον ἦτορ.
ER.361	εἰ γάρ κεν καὶ σμικρὸν ἐπὶ σμικρῷ καταθεῖο
ER.362	καὶ θαμὰ τοῦτ' ἔρδοις, τάχα κεν μέγα καὶ τὸ γένοιτο:
ER.363	ὃς δ' ἐπ' ἐόντι φέρει, ὃ δ' ἀλέξεται αἴθοπα λιμόν.
ER.364	οὐδὲ τό γ' εἰν οἴκῳ κατακείμενον ἀνέρα κήδει:
ER.365	οἴκοι βέλτερον εἶναι, ἐπεὶ βλαβερὸν τὸ θύρηφιν.
ER.366	ἐσθλὸν μὲν παρεόντος ἑλέσθαι, πῆμα δὲ θυμῷ
ER.367	χρηίζειν ἀπεόντος: ἅ σε φράζεσθαι ἄνωγα.
ER.368	ἀρχομένου δὲ πίθου καὶ λήγοντος κορέσασθαι,
ER.369	μεσσόθι φείδεσθαι: δειλὴ δ' ἐν πυθμένι φειδώ.
ER.370	[μισθὸς δ' ἀνδρὶ φίλῳ εἰρημένος ἄρκιος ἔστω:
ER.371	καί τε κασιγνήτῳ γελάσας ἐπὶ μάρτυρα θέσθαι:
ER.372	πίστεις δ' ἄρα ὁμῶς καὶ ἀπιστίαι ὤλεσαν ἄνδρας.]
ER.373	μηδὲ γυνή σε νόον πυγοστόλος ἐξαπατάτω
ER.374	αἱμύλα κωτίλλουσα, τεὴν διφῶσα καλιήν:
ER.375	ὃς δὲ γυναικὶ πέποιθε, πέποιθ' ὅ γε φιλήτῃσιν.
ER.376	μουνογενὴς δὲ πάις εἴη πατρώιον οἶκον
ER.377	φερβέμεν: ὣς γὰρ πλοῦτος ἀέξεται ἐν μεγάροισιν:
ER.378	γηραιὸς δὲ θάνοι ἕτερον παῖδ' ἐγκαταλείπων.
ER.379	ῥεῖα δέ κεν πλεόνεσσι πόροι Ζεὺς ἄσπετον ὄλβον:
ER.380	πλείων μὲν πλεόνων μελέτη, μείζων δ' ἐπιθήκη.
ER.381	σοὶ δ' εἰ πλούτου θυμὸς ἐέλδεται ἐν φρεσὶ σῇσιν,
ER.382	ὧδ' ἔρδειν, καὶ ἔργον ἐπ' ἔργῳ ἐργάζεσθαι.
ER.383	πληιάδων Ἀτλαγενέων ἐπιτελλομενάων
ER.384	ἄρχεσθ' ἀμήτου, ἀρότοιο δὲ δυσομενάων.
ER.385	αἳ δή τοι νύκτας τε καὶ ἤματα τεσσαράκοντα
ER.386	κεκρύφαται, αὖτις δὲ περιπλομένου ἐνιαυτοῦ
ER.387	φαίνονται τὰ πρῶτα χαρασσομένοιο σιδήρου.
ER.388	οὗτός τοι πεδίων πέλεται νόμος οἵ τε θαλάσσης
ER.389	ἐγγύθι ναιετάουσ' οἵ τ' ἄγκεα βησσήεντα
ER.390	πόντου κυμαίνοντος ἀπόπροθι, πίονα χῶρον,
ER.391	ναίουσιν: γυμνὸν σπείρειν, γυμνὸν δὲ βοωτεῖν,
ER.392	γυμνὸν δ' ἀμάειν, εἴ χ' ὥρια πάντ' ἐθέλῃσθα
ER.393	ἔργα κομίζεσθαι Δημήτερος, ὥς τοι ἕκαστα
ER.394	ὥρι' ἀέξηται, μή πως τὰ μέταζε χατίζων
ER.395	πτώσσῃς ἀλλοτρίους οἴκους καὶ μηδὲν ἀνύσσῃς.
ER.396	ὡς καὶ νῦν ἐπ' ἔμ' ἦλθες: ἐγὼ δέ τοι οὐκ ἐπιδώσω
ER.397	οὐδ' ἐπιμετρήσω: ἐργάζευ, νήπιε Πέρση,
ER.398	ἔργα τά τ' ἀνθρώποισι θεοὶ διετεκμήραντο,
ER.399	μή ποτε σὺν παίδεσσι γυναικί τε θυμὸν ἀχεύων
ER.400	ζητεύῃς βίοτον κατὰ γείτονας, οἳ δ' ἀμελῶσιν.
ER.401	δὶς μὲν γὰρ καὶ τρὶς τάχα τεύξεαι: ἢν δ' ἔτι λυπῇς,
ER.402	χρῆμα μὲν οὐ πρήξεις, σὺ δ' ἐτώσια πόλλ' ἀγορεύσεις,
ER.403	ἀχρεῖος δ' ἔσται ἐπέων νομός. ἀλλά σ' ἄνωγα
ER.404	φράζεσθαι χρειῶν τε λύσιν λιμοῦ τ' ἀλεωρήν.
ER.405	οἶκον μὲν πρώτιστα γυναῖκά τε βοῦν τ' ἀροτῆρα,
ER.406	[κτητήν, οὐ γαμετήν, ἥτις καὶ βουσὶν ἕποιτο,]
ER.407	χρήματα δ' εἰν οἴκῳ πάντ' ἄρμενα ποιήσασθαι,
ER.408	μὴ σὺ μὲν αἰτῇς ἄλλον, ὃ δ' ἀρνῆται, σὺ δὲ τητᾷ,
ER.409	ἡ δ' ὥρη παραμείβηται, μινύθῃ δέ τοι ἔργον.
ER.410	μηδ' ἀναβάλλεσθαι ἔς τ' αὔριον ἔς τε ἔνηφι:
ER.411	οὐ γὰρ ἐτωσιοεργὸς ἀνὴρ πίμπλησι καλιὴν
ER.412	οὐδ' ἀναβαλλόμενος: μελέτη δέ τοι ἔργον ὀφέλλει:
ER.413	αἰεὶ δ' ἀμβολιεργὸς ἀνὴρ ἄτῃσι παλαίει.
ER.414	ἦμος δὴ λήγει μένος ὀξέος ἠελίοιο
ER.415	καύματος ἰδαλίμου, μετοπωρινὸν ὀμβρήσαντος
ER.416	Ζηνὸς ἐρισθενέος, μετὰ δὲ τρέπεται βρότεος χρὼς
ER.417	πολλὸν ἐλαφρότερος: δὴ γὰρ τότε Σείριος ἀστὴρ
ER.418	βαιὸν ὑπὲρ κεφαλῆς κηριτρεφέων ἀνθρώπων
ER.419	ἔρχεται ἠμάτιος, πλεῖον δέ τε νυκτὸς ἐπαυρεῖ:
ER.420	τῆμος ἀδηκτοτάτη πέλεται τμηθεῖσα σιδήρῳ
ER.421	ὕλη, φύλλα δ' ἔραζε χέει, πτόρθοιό τε λήγει:
ER.422	τῆμος ἄρ' ὑλοτομεῖν μεμνημένος ὥρια ἔργα:
ER.423	ὄλμον μὲν τριπόδην τάμνειν, ὕπερον δὲ τρίπηχυν,
ER.424	ἄξονα δ' ἑπταπόδην: μάλα γάρ νύ τοι ἄρμενον οὕτω:
ER.425	εἰ δέ κεν ὀκταπόδην, ἀπὸ καὶ σφῦράν κε τάμοιο.
ER.426	τρισπίθαμον δ' ἅψιν τάμνειν δεκαδώρῳ ἀμάξῃ,
ER.427	πόλλ' ἐπικαμπύλα κᾶλα: φέρειν δὲ γύην, ὅτ' ἂν εὕρῃς,
ER.428	εἰς οἶκον, κατ' ὄρος διζήμενος ἢ κατ' ἄρουραν,
ER.429	πρίνινον: ὃς γὰρ βουσὶν ἀροῦν ὀχυρώτατός ἐστιν,
ER.430	εὖτ' ἂν Ἀθηναίης δμῶος ἐν ἐλύματι πήξας
ER.431	γόμφοισιν πελάσας προσαρήρεται ἱστοβοῆι.
ER.432	δοιὰ δὲ θέσθαι ἄροτρα, πονησάμενος κατὰ οἶκον,
ER.433	αὐτόγυον καὶ πηκτόν, ἐπεὶ πολὺ λώιον οὕτω:
ER.434	εἴ χ' ἕτερον [γ]' ἄξαις, ἕτερόν κ' ἐπὶ βουσὶ βάλοιο.
ER.435	δάφνης δ' ἢ πτελέης ἀκιώτατοι ἱστοβοῆες.
ER.436	δρυὸς ἔλυμα, πρίνου δὲ γύην. βόε δ' ἐνναετήρω
ER.437	ἄρσενε κεκτῆσθαι: [τῶν γὰρ σθένος οὐκ ἀλαπαδνόν:
ER.438	ἥβης μέτρον ἔχοντε:] τὼ ἐργάζεσθαι ἀρίστω.
ER.439	οὐκ ἂν τώ γ' ἐρίσαντε ἐν αὔλακι κὰμ μὲν ἄροτρον
ER.440	ἄξειαν, τὸ δὲ ἔργον ἐτώσιον αὖθι λίποιεν.
ER.441	τοῖς δ' ἅμα τεσσαρακονταετὴς αἰζηὸς ἕποιτο
ER.442	ἄρτον δειπνήσας τετράτρυφον, ὀκτάβλωμον,
ER.443	ὅς κ' ἔργου μελετῶν ἰθείην αὔλακ' ἐλαύνοι,
ER.444	μηκέτι παπταίνων μεθ' ὁμήλικας, ἀλλ' ἐπὶ ἔργῳ
ER.445	θυμὸν ἔχων: τοῦ δ' οὔ τι νεώτερος ἄλλος ἀμείνων
ER.446	σπέρματα δάσσασθαι καὶ ἐπισπορίην ἀλέασθαι:
ER.447	κουρότερος γὰρ ἀνὴρ μεθ' ὁμήλικας ἐπτοίηται.
ER.448	φράζεσθαι δ', εὖτ' ἂν γεράνου φωνὴν ἐπακούσῃς
ER.449	ὑψόθεν ἐκ νεφέων ἐνιαύσια κεκληγυίης,
ER.450	ἥ τ' ἀρότοιό τε σῆμα φέρει καὶ χείματος ὥρην
ER.451	δεικνύει ὀμβρηροῦ, κραδίην δ' ἔδακ' ἀνδρὸς ἀβούτεω:
ER.452	δὴ τότε χορτάζειν ἕλικας βόας ἔνδον ἐόντας:
ER.453	ῥηίδιον γὰρ ἔπος εἰπεῖν: "βόε δὸς καὶ ἄμαξαν:"
ER.454	ῥηίδιον δ' ἀπανήνασθαι: "πάρα [δ]' ἔργα βόεσσιν."
ER.455	φησὶ δ' ἀνὴρ φρένας ἀφνειὸς πήξασθαι ἄμαξαν:
ER.456	νήπιος, οὐδὲ τὸ οἶδ': ἑκατὸν δέ τε δούρατ' ἀμάξης,
ER.457	τῶν πρόσθεν μελέτην ἐχέμεν οἰκήια θέσθαι.
ER.458	εὖτ' ἂν δὴ πρώτιστ' ἄροτος θνητοῖσι φανήῃ,
ER.459	δὴ τότ' ἐφορμηθῆναι, ὁμῶς δμῶές τε καὶ αὐτός,
ER.460	αὔην καὶ διερὴν ἀρόων ἀρότοιο καθ' ὥρην,
ER.461	πρωὶ μάλα σπεύδων, ἵνα τοι πλήθωσιν ἄρουραι.
ER.462	ἔαρι πολεῖν: θέρεος δὲ νεωμένη οὔ σ' ἀπατήσει:
ER.463	νειὸν δὲ σπείρειν ἔτι κουφίζουσαν ἄρουραν.
ER.464	νειὸς ἀλεξιάρη παίδων εὐκηλήτειρα.
ER.465	εὔχεσθαι δὲ Διὶ χθονίῳ Δημήτερί θ' ἁγνῇ
ER.466	ἐκτελέα βρίθειν Δημήτερος ἱερὸν ἀκτήν,
ER.467	ἀρχόμενος τὰ πρῶτ' ἀρότου, ὅτ' ἂν ἄκρον ἐχέτλης
ER.468	χειρὶ λαβὼν ὅρπηκι βοῶν ἐπὶ νῶτον ἵκηαι
ER.469	ἔνδρυον ἑλκόντων μεσάβων. ὁ δὲ τυτθὸς ὄπισθε
ER.470	δμῶος ἔχων μακέλην πόνον ὀρνίθεσσι τιθείη
ER.471	σπέρμα κατακρύπτων: εὐθημοσύνη γὰρ ἀρίστη
ER.472	θνητοῖς ἀνθρώποις, κακοθημοσύνη δὲ κακίστη.
ER.473	ὧδέ κεν ἁδροσύνῃ στάχυες νεύοιεν ἔραζε,
ER.474	εἰ τέλος αὐτὸς ὄπισθεν Ὀλύμπιος ἐσθλὸν ὀπάζοι,
ER.475	ἐκ δ' ἀγγέων ἐλάσειας ἀράχνια, καί σε ἔολπα
ER.476	γηθήσειν βιότου αἰρεύμενον ἔνδον ἐόντος.
ER.477	εὐοχθέων δ' ἵξεαι πολιὸν ἔαρ οὐδὲ πρὸς ἄλλους
ER.478	αὐγάσεαι: σέο δ' ἄλλος ἀνὴρ κεχρημένος ἔσται.
ER.479	εἰ δέ κεν ἠελίοιο τροπῇς ἀρόῳς χθόνα δῖαν,
ER.480	ἥμενος ἀμήσεις ὀλίγον περὶ χειρὸς ἐέργων,
ER.481	ἀντία δεσμεύων κεκονιμένος, οὐ μάλα χαίρων,
ER.482	οἴσεις δ' ἐν φορμῷ: παῦροι δέ σε θηήσονται.
ER.483	ἄλλοτε δ' ἀλλοῖος Ζηνὸς νόος αἰγιόχοιο,
ER.484	ἀργαλέος δ' ἄνδρεσσι καταθνητοῖσι νοῆσαι.
ER.485	εἰ δή κ' ὄψ' ἀρόσῃς, τόδε κέν τοι φάρμακον εἴη:
ER.486	ἦμος κόκκυξ κοκκύζει δρυὸς ἐν πετάλοισι
ER.487	τὸ πρῶτον, τέρπει δὲ βροτοὺς ἐπ' ἀπείρονα γαῖαν,
ER.488	τῆμος Ζεὺς ὕοι τρίτῳ ἤματι μηδ' ἀπολήγοι,
ER.489	μήτ' ἄρ' ὑπερβάλλων βοὸς ὁπλὴν μήτ' ἀπολείπων:
ER.490	οὕτω κ' ὀψαρότης πρωιηρότῃ ἰσοφαρίζοι.
ER.491	ἐν θυμῷ δ' εὖ πάντα φυλάσσεο: μηδέ σε λήθοι
ER.492	μήτ' ἔαρ γινόμενον πολιὸν μήθ' ὥριος ὄμβρος.
ER.493	πὰρ δ' ἴθι χάλκειον θῶκον καὶ ἐπαλέα λέσχην
ER.494	ὥρῃ χειμερίῃ, ὁπότε κρύος ἀνέρα ἔργων
ER.495	ἰσχάνει, ἔνθα κ' ἄοκνος ἀνὴρ μέγα οἶκον ὀφέλλοι,
ER.496	μή σε κακοῦ χειμῶνος ἀμηχανίη καταμάρψῃ
ER.497	σὺν πενίῃ, λεπτῇ δὲ παχὺν πόδα χειρὶ πιέζῃς.
ER.498	πολλὰ δ' ἀεργὸς ἀνήρ, κενεὴν ἐπὶ ἐλπίδα μίμνων,
ER.499	χρηίζων βιότοιο, κακὰ προσελέξατο θυμῷ.
ER.500	ἐλπὶς δ' οὐκ ἀγαθὴ κεχρημένον ἄνδρα κομίζει,
ER.501	ἥμενον ἐν λέσχῃ, τῷ μὴ βίος ἄρκιος εἴη.
ER.502	δείκνυε δὲ δμώεσσι θέρευς ἔτι μέσσου ἐόντος:
ER.503	"οὐκ αἰεὶ θέρος ἐσσεῖται, ποιεῖσθε καλιάς."
ER.504	μῆνα δὲ Ληναιῶνα, κάκ' ἤματα, βουδόρα πάντα,
ER.505	τοῦτον ἀλεύασθαι καὶ πηγάδας, αἵ τ' ἐπὶ γαῖαν
ER.506	πνεύσαντος Βορέαο δυσηλεγέες τελέθουσιν,
ER.507	ὅς τε διὰ Θρῄκης ἱπποτρόφου εὐρέι πόντῳ
ER.508	ἐμπνεύσας ὤρινε, μέμυκε δὲ γαῖα καὶ ὕλη:
ER.509	πολλὰς δὲ δρῦς ὑψικόμους ἐλάτας τε παχείας
ER.510	οὔρεος ἐν βήσσῃς πιλνᾷ χθονὶ πουλυβοτείρῃ
ER.511	ἐμπίπτων, καὶ πᾶσα βοᾷ τότε νήριτος ὕλη:
ER.512	θῆρες δὲ φρίσσουσ', οὐρὰς δ' ὑπὸ μέζε' ἔθεντο:
ER.513	τῶν καὶ λάχνῃ δέρμα κατάσκιον: ἀλλά νυ καὶ τῶν
ER.514	ψυχρὸς ἐὼν διάησι δασυστέρνων περ ἐόντων:
ER.515	καί τε διὰ ῥινοῦ βοὸς ἔρχεται οὐδέ μιν ἴσχει,
ER.516	καί τε δι' αἶγα ἄησι τανύτριχα: πώεα δ' οὔτι,
ER.517	οὕνεκ' ἐπηεταναὶ τρίχες αὐτῶν, οὐ διάησι
ER.518	ἲς ἀνέμου Βορέω: τροχαλὸν δὲ γέροντα τίθησιν
ER.519	καὶ διὰ παρθενικῆς ἁπαλόχροος οὐ διάησιν,
ER.520	ἥ τε δόμων ἔντοσθε φίλῃ παρὰ μητέρι μίμνει,
ER.521	οὔπω ἔργα ἰδυῖα πολυχρύσου Ἀφροδίτης,
ER.522	εὖ τε λοεσσαμένη τέρενα χρόα καὶ λίπ' ἐλαίῳ
ER.523	χρισαμένη μυχίη καταλέξεται ἔνδοθι οἴκου,
ER.524	ἤματι χειμερίῳ, ὅτ' ἀνόστεος ὃν πόδα τένδει
ER.525	ἔν τ' ἀπύρῳ οἴκῳ καὶ ἤθεσι λευγαλέοισιν:
ER.526	οὐ γάρ οἱ ἠέλιος δείκνυ νομὸν ὁρμηθῆναι,
ER.527	ἀλλ' ἐπὶ κυανέων ἀνδρῶν δῆμόν τε πόλιν τε
ER.528	στρωφᾶται, βράδιον δὲ Πανελλήνεσσι φαείνει.
ER.529	καὶ τότε δὴ κεραοὶ καὶ νήκεροι ὑληκοῖται
ER.530	λυγρὸν μυλιόωντες ἀνὰ δρία βησσήεντα,
ER.531	φεύγουσιν, καὶ πᾶσιν ἐνὶ φρεσὶ τοῦτο μέμηλεν,
ER.532	οἷ σκέπα μαιόμενοι πυκινοὺς κευθμῶνας ἔχουσι
ER.533	κὰκ γλάφυ πετρῆεν: τότε δὴ τρίποδι βροτοὶ ἶσοι,
ER.534	οὗ τ' ἐπὶ νῶτα ἔαγε, κάρη δ' εἰς οὖδας ὁρᾶται:
ER.535	τῷ ἴκελοι φοιτῶσιν, ἀλευόμενοι νίφα λευκήν.
ER.536	καὶ τότε ἕσσασθαι ἔρυμα χροός, ὥς σε κελεύω,
ER.537	χλαῖνάν τε μαλακὴν καὶ τερμιόεντα χιτῶνα:
ER.538	στήμονι δ' ἐν παύρῳ πολλὴν κρόκα μηρύσασθαι:
ER.539	τὴν περιέσσασθαι, ἵνα τοι τρίχες ἀτρεμέωσι
ER.540	μηδ' ὀρθαὶ φρίσσωσιν ἀειρόμεναι κατὰ σῶμα:
ER.541	ἀμφὶ δὲ ποσσὶ πέδιλα βοὸς ἶφι κταμένοιο
ER.542	ἄρμενα δήσασθαι, πίλοις ἔντοσθε πυκάσσας:
ER.543	πρωτογόνων δ' ἐρίφων, ὁπότ' ἂν κρύος ὥριον ἔλθῃ,
ER.544	δέρματα συρράπτειν νεύρῳ βοός, ὄφρ' ἐπὶ νώτῳ
ER.545	ὑετοῦ ἀμφιβάλῃ ἀλέην: κεφαλῆφι δ' ὕπερθεν
ER.546	πῖλον ἔχειν ἀσκητόν, ἵν' οὔατα μὴ καταδεύῃ.
ER.547	ψυχρὴ γάρ τ' ἠὼς πέλεται Βορέαο πεσόντος,
ER.548	ἠῷος δ' ἐπὶ γαῖαν ἀπ' οὐρανοῦ ἀστερόεντος
ER.549	ἀὴρ πυροφόροις τέταται μακάρων ἐπὶ ἔργοις,
ER.550	ὅς τε ἀρυσσάμενος ποταμῶν ἀπὸ αἰεναόντων,
ER.551	ὑψοῦ ὑπὲρ γαίης ἀρθεὶς ἀνέμοιο θυέλλῃ,
ER.552	ἄλλοτε μέν θ' ὕει ποτὶ ἕσπερον, ἄλλοτ' ἄησι,
ER.553	πυκνὰ Θρηικίου Βορέω νέφεα κλονέοντος.
ER.554	τὸν φθάμενος ἔργον τελέσας οἶκόνδε νέεσθαι,
ER.555	μή ποτέ σ' οὐρανόθεν σκοτόεν νέφος ἀμφικαλύψῃ,
ER.556	χρῶτα δὲ μυδαλέον θήῃ κατά θ' εἵματα δεύσῃ:
ER.557	ἀλλ' ὑπαλεύασθαι: μεὶς γὰρ χαλεπώτατος οὗτος,
ER.558	χειμέριος, χαλεπὸς προβάτοις, χαλεπὸς δ' ἀνθρώποις.
ER.559	τῆμος τὤμισυ βουσίν, ἐπ' ἀνέρι δὲ πλέον εἴη
ER.560	ἁρμαλιῆς: μακραὶ γὰρ ἐπίρροθοι εὐφρόναι εἰσίν.
ER.561	[ταῦτα φυλασσόμενος τετελεσμένον εἰς ἐνιαυτὸν
ER.562	ἰσοῦσθαι νύκτας τε καὶ ἤματα, εἰς ὅ κεν αὖτις
ER.563	γῆ πάντων μήτηρ καρπὸν σύμμικτον ἐνείκῃ.]
ER.564	εὖτ' ἂν δ' ἑξήκοντα μετὰ τροπὰς ἠελίοιο
ER.565	χειμέρι' ἐκτελέσῃ Ζεὺς ἤματα, δή ῥα τότ' ἀστὴρ
ER.566	Ἀρκτοῦρος προλιπὼν ἱερὸν ῥόον Ὠκεανοῖο
ER.567	πρῶτον παμφαίνων ἐπιτέλλεται ἀκροκνέφαιος.
ER.568	τὸν δὲ μέτ' ὀρθογόη Πανδιονὶς ὦρτο χελιδὼν
ER.569	ἐς φάος ἀνθρώποις ἔαρος νέον ἱσταμένοιο:
ER.570	τὴν φθάμενος οἴνας περιταμνέμεν: ὣς γὰρ ἄμεινον.
ER.571	ἀλλ' ὁπότ' ἂν φερέοικος ἀπὸ χθονὸς ἂμ φυτὰ βαίνῃ
ER.572	Πληιάδας φεύγων, τότε δὴ σκάφος οὐκέτι οἰνέων,
ER.573	ἀλλ' ἅρπας τε χαρασσέμεναι καὶ δμῶας ἐγείρειν:
ER.574	φεύγειν δὲ σκιεροὺς θώκους καὶ ἐπ' ἠόα κοῖτον
ER.575	ὥρῃ ἐν ἀμήτου, ὅτε τ' ἠέλιος χρόα κάρφει:
ER.576	τημοῦτος σπεύδειν καὶ οἴκαδε καρπὸν ἀγινεῖν
ER.577	ὄρθρου ἀνιστάμενος, ἵνα τοι βίος ἄρκιος εἴη.
ER.578	ἠὼς γὰρ [τ]' ἔργοιο τρίτην ἀπομείρεται αἶσαν,
ER.579	ἠώς τοι προφέρει μὲν ὁδοῦ, προφέρει δὲ καὶ ἔργου,
ER.580	ἠώς, ἥ τε φανεῖσα πολέας ἐπέβησε κελεύθου
ER.581	ἀνθρώπους πολλοῖσί τ' ἐπὶ ζυγὰ βουσὶ τίθησιν.
ER.582	ἦμος δὲ σκόλυμός τ' ἀνθεῖ καὶ ἠχέτα τέττιξ
ER.583	δενδρέῳ ἐφεζόμενος λιγυρὴν καταχεύετ' ἀοιδὴν
ER.584	πυκνὸν ὑπὸ πτερύγων, θέρεος καματώδεος ὥρῃ,
ER.585	τῆμος πιόταταί τ' αἶγες, καὶ οἶνος ἄριστος,
ER.586	μαχλόταται δὲ γυναῖκες, ἀφαυρότατοι δέ τοι ἄνδρες
ER.587	εἰσίν, ἐπεὶ κεφαλὴν καὶ γούνατα Σείριος ἄζει,
ER.588	αὐαλέος δέ τε χρὼς ὑπὸ καύματος: ἀλλὰ τότ' ἤδη
ER.589	εἴη πετραίη τε σκιὴ καὶ βίβλινος οἶνος
ER.590	μάζα τ' ἀμολγαίη γάλα τ' αἰγῶν σβεννυμενάων
ER.591	καὶ βοὸς ὑλοφάγοιο κρέας μή πω τετοκυίης
ER.592	πρωτογόνων τ' ἐρίφων: ἐπὶ δ' αἴθοπα πινέμεν οἶνον,
ER.593	ἐν σκιῇ ἑζόμενον, κεκορημένον ἦτορ ἐδωδῆς,
ER.594	ἀντίον ἀκραέος Ζεφύρου τρέψαντα πρόσωπα:
ER.595	κρήνης δ' ἀενάου καὶ ἀπορρύτου ἥ τ' ἀθόλωτος
ER.596	τρὶς ὕδατος προχέειν, τὸ δὲ τέτρατον ἱέμεν οἴνου.
ER.597	δμωσὶ δ' ἐποτρύνειν Δημήτερος ἱερὸν ἀκτὴν
ER.598	δινέμεν, εὖτ' ἂν πρῶτα φανῇ σθένος Ὠρίωνος,
ER.599	χώρῳ ἐν εὐαεῖ καὶ ἐυτροχάλῳ ἐν ἀλωῇ.
ER.600	μέτρῳ δ' εὖ κομίσασθαι ἐν ἄγγεσιν: αὐτὰρ ἐπὴν δὴ
ER.601	πάντα βίον κατάθηαι ἐπάρμενον ἔνδοθι οἴκου,
ER.602	θῆτά τ' ἄοικον ποιεῖσθαι καὶ ἄτεκνον ἔριθον
ER.603	δίζησθαι κέλομαι: χαλεπὴ δ' ὑπόπορτις ἔριθος:
ER.604	καὶ κύνα καρχαρόδοντα κομεῖν, μὴ φείδεο σίτου,
ER.605	μή ποτέ σ' ἡμερόκοιτος ἀνὴρ ἀπὸ χρήμαθ' ἕληται.
ER.606	χόρτον δ' ἐσκομίσαι καὶ συρφετόν, ὄφρα τοι εἴη
ER.607	βουσὶ καὶ ἡμιόνοισιν ἐπηετανόν. αὐτὰρ ἔπειτα
ER.608	δμῶας ἀναψῦξαι φίλα γούνατα καὶ βόε λῦσαι.
ER.609	εὖτ' ἂν δ' Ὠρίων καὶ Σείριος ἐς μέσον ἔλθῃ
ER.610	οὐρανόν, Ἀρκτοῦρον δὲ ἴδῃ ῥοδοδάκτυλος Ἠώς,
ER.611	ὦ Πέρση, τότε πάντας ἀποδρέπεν οἴκαδε βότρυς,
ER.612	δεῖξαι δ' ἠελίῳ δέκα τ' ἤματα καὶ δέκα νύκτας,
ER.613	πέντε δὲ συσκιάσαι, ἕκτῳ δ' εἰς ἄγγε' ἀφύσσαι
ER.614	δῶρα Διωνύσου πολυγηθέος. αὐτὰρ ἐπὴν δὴ
ER.615	Πληιάδες θ' Ὑάδες τε τό τε σθένος Ὠρίωνος
ER.616	δύνωσιν, τότ' ἔπειτ' ἀρότου μεμνημένος εἶναι
ER.617	ὡραίου: πλειὼν δὲ κατὰ χθονὸς ἄρμενος εἴη.
ER.618	εἰ δέ σε ναυτιλίης δυσπεμφέλου ἵμερος αἱρεῖ:
ER.619	εὖτ' ἂν Πληιάδες σθένος ὄβριμον Ὠρίωνος
ER.620	φεύγουσαι πίπτωσιν ἐς ἠεροειδέα πόντον,
ER.621	δὴ τότε παντοίων ἀνέμων θυίουσιν ἀῆται:
ER.622	καὶ τότε μηκέτι νῆα ἔχειν ἐνὶ οἴνοπι πόντῳ,
ER.623	γῆν δ' ἐργάζεσθαι μεμνημένος ὥς σε κελεύω:
ER.624	νῆα δ' ἐπ' ἠπείρου ἐρύσαι πυκάσαι τε λίθοισι
ER.625	πάντοθεν, ὄφρ' ἴσχωσ' ἀνέμων μένος ὑγρὸν ἀέντων,
ER.626	χείμαρον ἐξερύσας, ἵνα μὴ πύθῃ Διὸς ὄμβρος.
ER.627	ὅπλα δ' ἐπάρμενα πάντα τεῷ ἐγκάτθεο οἴκῳ,
ER.628	εὐκόσμως στολίσας νηὸς πτερὰ ποντοπόροιο:
ER.629	πηδάλιον δ' εὐεργὲς ὑπὲρ καπνοῦ κρεμάσασθαι.
ER.630	αὐτὸς δ' ὡραῖον μίμνειν πλόον εἰς ὅ κεν ἔλθῃ:
ER.631	καὶ τότε νῆα θοὴν ἅλαδ' ἑλκέμεν, ἐν δέ τε φόρτον
ER.632	ἄρμενον ἐντύνασθαι, ἵν' οἴκαδε κέρδος ἄρηαι,
ER.633	ὥς περ ἐμός τε πατὴρ καὶ σός, μέγα νήπιε Πέρση,
ER.634	πλωίζεσκ' ἐν νηυσί, βίου κεχρημένος ἐσθλοῦ:
ER.635	ὅς ποτε καὶ τεῖδ' ἦλθε πολὺν διὰ πόντον ἀνύσσας,
ER.636	Κύμην Αἰολίδα προλιπὼν ἐν νηὶ μελαίνῃ,
ER.637	οὐκ ἄφενος φεύγων οὐδὲ πλοῦτόν τε καὶ ὄλβον,
ER.638	ἀλλὰ κακὴν πενίην, τὴν Ζεὺς ἄνδρεσσι δίδωσιν.
ER.639	νάσσατο δ' ἄγχ' Ἑλικῶνος ὀιζυρῇ ἐνὶ κώμῃ,
ER.640	Ἄσκρῃ, χεῖμα κακῇ, θέρει ἀργαλέῃ, οὐδέ ποτ' ἐσθλῇ.
ER.641	τύνη δ', ὦ Πέρση, ἔργων μεμνημένος εἶναι
ER.642	ὡραίων πάντων, περὶ ναυτιλίης δὲ μάλιστα.
ER.643	νῆ' ὀλίγην αἰνεῖν, μεγάλῃ δ' ἐνὶ φορτία θέσθαι:
ER.644	μείζων μὲν φόρτος, μεῖζον δ' ἐπὶ κέρδεϊ κέρδος
ER.645	ἔσσεται, εἴ κ' ἄνεμοί γε κακὰς ἀπέχωσιν ἀήτας.
ER.646	εὖτ' ἂν ἐπ' ἐμπορίην τρέψας ἀεσίφρονα θυμὸν
ER.647	βούληαι [δὲ] χρέα τε προφυγεῖν καὶ λιμὸν ἀτερπέα,
ER.648	δείξω δή τοι μέτρα πολυφλοίσβοιο θαλάσσης,
ER.649	οὔτε τι ναυτιλίης σεσοφισμένος οὔτε τι νηῶν.
ER.650	οὐ γάρ πώ ποτε νηὶ [γ]' ἐπέπλων εὐρέα πόντον,
ER.651	εἰ μὴ ἐς Εὔβοιαν ἐξ Αὐλίδος, ᾗ ποτ' Ἀχαιοὶ
ER.652	μείναντες χειμῶνα πολὺν σὺν λαὸν ἄγειραν
ER.653	Ἑλλάδος ἐξ ἱερῆς Τροίην ἐς καλλιγύναικα.
ER.654	ἔνθα δ' ἐγὼν ἐπ' ἄεθλα δαΐφρονος Ἀμφιδάμαντος
ER.655	Χαλκίδα [τ]' εἰσεπέρησα: τὰ δὲ προπεφραδμένα πολλὰ
ER.656	ἄεθλ' ἔθεσαν παῖδες μεγαλήτορες: ἔνθα μέ φημι
ER.657	ὕμνῳ νικήσαντα φέρειν τρίποδ' ὠτώεντα.
ER.658	τὸν μὲν ἐγὼ Μούσῃσ' Ἑλικωνιάδεσσ' ἀνέθηκα
ER.659	ἔνθα με τὸ πρῶτον λιγυρῆς ἐπέβησαν ἀοιδῆς.
ER.660	τόσσον τοι νηῶν γε πεπείρημαι πολυγόμφων:
ER.661	ἀλλὰ καὶ ὣς ἐρέω Ζηνὸς νόον αἰγιόχοιο:
ER.662	Μοῦσαι γάρ μ' ἐδίδαξαν ἀθέσφατον ὕμνον ἀείδειν.
ER.663	ἤματα πεντήκοντα μετὰ τροπὰς ἠελίοιο,
ER.664	ἐς τέλος ἐλθόντος θέρεος, καματώδεος ὥρης,
ER.665	ὡραῖος πέλεται θνητοῖς πλόος: οὔτε κε νῆα
ER.666	καυάξαις οὔτ' ἄνδρας ἀποφθείσειε θάλασσα,
ER.667	εἰ δὴ μὴ πρόφρων γε Ποσειδάων ἐνοσίχθων
ER.668	ἢ Ζεὺς ἀθανάτων βασιλεὺς ἐθέλῃσιν ὀλέσσαι:
ER.669	ἐν τοῖς γὰρ τέλος ἐστὶν ὁμῶς ἀγαθῶν τε κακῶν τε.
ER.670	τῆμος δ' εὐκρινέες τ' αὖραι καὶ πόντος ἀπήμων:
ER.671	εὔκηλος τότε νῆα θοὴν ἀνέμοισι πιθήσας
ER.672	ἑλκέμεν ἐς πόντον φόρτον τ' ἐς πάντα τίθεσθαι:
ER.673	σπεύδειν δ' ὅττι τάχιστα πάλιν οἶκόνδε νέεσθαι
ER.674	μηδὲ μένειν οἶνόν τε νέον καὶ ὀπωρινὸν ὄμβρον
ER.675	καὶ χειμῶν' ἐπιόντα Νότοιό τε δεινὰς ἀήτας,
ER.676	ὅς τ' ὤρινε θάλασσαν ὁμαρτήσας Διὸς ὄμβρῳ
ER.677	πολλῷ ὀπωρινῷ, χαλεπὸν δέ τε πόντον ἔθηκεν.
ER.678	ἄλλος δ' εἰαρινὸς πέλεται πλόος ἀνθρώποισιν:
ER.679	ἦμος δὴ τὸ πρῶτον, ὅσον τ' ἐπιβᾶσα κορώνη
ER.680	ἴχνος ἐποίησεν, τόσσον πέταλ' ἀνδρὶ φανήῃ
ER.681	ἐν κράδῃ ἀκροτάτῃ, τότε δ' ἄμβατός ἐστι θάλασσα:
ER.682	εἰαρινὸς δ' οὗτος πέλεται πλόος: οὔ μιν ἔγωγε
ER.683	αἴνημ', οὐ γὰρ ἐμῷ θυμῷ κεχαρισμένος ἐστίν:
ER.684	ἁρπακτός: χαλεπῶς κε φύγοις κακόν: ἀλλά νυ καὶ τὰ
ER.685	ἄνθρωποι ῥέζουσιν ἀιδρείῃσι νόοιο:
ER.686	χρήματα γὰρ ψυχὴ πέλεται δειλοῖσι βροτοῖσιν.
ER.687	δεινὸν δ' ἐστὶ θανεῖν μετὰ κύμασιν: ἀλλά σ' ἄνωγα
ER.688	φράζεσθαι τάδε πάντα μετὰ φρεσὶν ὡς ἀγορεύω.
ER.689	μηδ' ἐν νηυσὶν ἅπαντα βίον κοίλῃσι τίθεσθαι,
ER.690	ἀλλὰ πλέω λείπειν, τὰ δὲ μείονα φορτίζεσθαι:
ER.691	δεινὸν γὰρ πόντου μετὰ κύμασι πήματι κύρσαι:
ER.692	δεινὸν δ' εἴ κ' ἐπ' ἄμαξαν ὑπέρβιον ἄχθος ἀείρας
ER.693	ἄξονα καυάξαις καὶ φορτία μαυρωθείη.
ER.694	μέτρα φυλάσσεσθαι: καιρὸς δ' ἐπὶ πᾶσιν ἄριστος.
ER.695	ὡραῖος δὲ γυναῖκα τεὸν ποτὶ οἶκον ἄγεσθαι,
ER.696	μήτε τριηκόντων ἐτέων μάλα πόλλ' ἀπολείπων
ER.697	μήτ' ἐπιθεὶς μάλα πολλά: γάμος δέ τοι ὥριος οὗτος:
ER.698	ἡ δὲ γυνὴ τέτορ' ἡβώοι, πέμπτῳ δὲ γαμοῖτο.
ER.699	παρθενικὴν δὲ γαμεῖν, ὥς κ' ἤθεα κεδνὰ διδάξῃς,
ER.700	[τὴν δὲ μάλιστα γαμεῖν, ἥτις σέθεν ἐγγύθι ναίει]
ER.701	πάντα μάλ' ἀμφὶς ἰδών, μὴ γείτοσι χάρματα γήμῃς.
ER.702	οὐ μὲν γάρ τι γυναικὸς ἀνὴρ ληίζετ' ἄμεινον
ER.703	τῆς ἀγαθῆς, τῆς δ' αὖτε κακῆς οὐ ῥίγιον ἄλλο,
ER.704	δειπνολόχης, ἥ τ' ἄνδρα καὶ ἴφθιμόν περ ἐόντα
ER.705	εὕει ἄτερ δαλοῖο καὶ ὠμῷ γήραϊ δῶκεν.
ER.706	[εὖ δ' ὄπιν ἀθανάτων μακάρων πεφυλαγμένος εἶναι.]
ER.707	μὴ δὲ κασιγνήτῳ ἶσον ποιεῖσθαι ἑταῖρον:
ER.708	εἰ δέ κε ποιήσῃς, μή μιν πρότερος κακὸν ἔρξαι
ER.709	μηδὲ ψεύδεσθαι γλώσσης χάριν: εἰ δέ σέ γ' ἄρχῃ
ER.710	ἤ τι ἔπος εἰπὼν ἀποθύμιον ἠὲ καὶ ἔρξας,
ER.711	δὶς τόσα τείνυσθαι μεμνημένος: εἰ δέ κεν αὖτις
ER.712	ἡγῆτ' ἐς φιλότητα, δίκην δ' ἐθέλῃσι παρασχεῖν,
ER.713	δέξασθαι: δειλός τοι ἀνὴρ φίλον ἄλλοτε ἄλλον
ER.714	ποιεῖται: σὲ δὲ μή τι νόος κατελεγχέτω εἶδος.
ER.715	μηδὲ πολύξεινον μηδ' ἄξεινον καλέεσθαι,
ER.716	μηδὲ κακῶν ἕταρον μηδ' ἐσθλῶν νεικεστῆρα.
ER.717	μηδέ ποτ' οὐλομένην πενίην θυμοφθόρον ἀνδρὶ
ER.718	τέτλαθ' ὀνειδίζειν, μακάρων δόσιν αἰὲν ἐόντων.
ER.719	γλώσσης τοι θησαυρὸς ἐν ἀνθρώποισιν ἄριστος
ER.720	φειδωλῆς, πλείστη δὲ χάρις κατὰ μέτρον ἰούσης:
ER.721	εἰ δὲ κακὸν εἴποις, τάχα κ' αὐτὸς μεῖζον ἀκούσαις.
ER.722	μηδὲ πολυξείνου δαιτὸς δυσπέμφελος εἶναι:
ER.723	ἐκ κοινοῦ πλείστη τε χάρις δαπάνη τ' ὀλιγίστη.
ER.724	[μηδέ ποτ' ἐξ ἠοῦς Διὶ λείβειν αἴθοπα οἶνον
ER.725	χερσὶν ἀνίπτοισιν μηδ' ἄλλοις ἀθανάτοισιν:
ER.726	οὐ γὰρ τοί γε κλύουσιν, ἀποπτύουσι δέ τ' ἀράς.
ER.727	μηδ' ἄντ' ἠελίου τετραμμένος ὀρθὸς ὀμιχεῖν,
ER.728	αὐτὰρ ἐπεί κε δύῃ, μεμνημένος, ἔς τ' ἀνιόντα,
ER.729	μήτ' ἐν ὁδῷ μήτ' ἐκτὸς ὁδοῦ προβάδην οὐρήσῃς:
ER.730	μὴ δ' ἀπογυμνωθείς: μακάρων τοι νύκτες ἔασιν.
ER.731	ἑζόμενος δ' ὅ γε θεῖος ἀνήρ, πεπνυμένα εἰδώς,
ER.732	ἢ ὅ γε πρὸς τοῖχον πελάσας εὐερκέος αὐλῆς.
ER.733	μηδ' αἰδοῖα γονῇ πεπαλαγμένος ἔνδοθι οἴκου
ER.734	ἱστίῃ ἐμπελαδὸν παραφαινέμεν, ἀλλ' ἀλέασθαι.
ER.735	μηδ' ἀπὸ δυσφήμοιο τάφου ἀπονοστήσαντα
ER.736	σπερμαίνειν γενεήν, ἀλλ' ἀθανάτων ἀπὸ δαιτός.
ER.737	μηδέ ποτ' ἀενάων ποταμῶν καλλίρροον ὕδωρ
ER.738	ποσσὶ περᾶν πρίν γ' εὔξῃ ἰδὼν ἐς καλὰ ῥέεθρα
ER.739	χεῖρας νιψάμενος πολυηράτῳ ὕδατι λευκῷ.
ER.740	ὃς ποταμὸν διαβῇ κακότητ' ἰδὲ χεῖρας ἄνιπτος,
ER.741	τῷ δὲ θεοὶ νεμεσῶσι καὶ ἄλγεα δῶκαν ὀπίσσω.
ER.742	μηδ' ἀπὸ πεντόζοιο θεῶν ἐν δαιτὶ θαλείῃ
ER.743	αὖον ἀπὸ χλωροῦ τάμνειν αἴθωνι σιδήρῳ.
ER.744	μηδέ ποτ' οἰνοχόην τιθέμεν κρητῆρος ὕπερθεν
ER.745	πινόντων: ὀλοὴ γὰρ ἐπ' αὐτῷ μοῖρα τέτυκται.
ER.746	μηδὲ δόμον ποιῶν ἀνεπίξεστον καταλείπειν,
ER.747	μή τοι ἐφεζομένη κρώξῃ λακέρυζα κορώνη.
ER.748	μηδ' ἀπὸ χυτροπόδων ἀνεπιρρέκτων ἀνελόντα
ER.749	ἔσθειν μηδὲ λόεσθαι: ἐπεὶ καὶ τοῖς ἔπι ποινή.
ER.750	μηδ' ἐπ' ἀκινήτοισι καθίζειν, οὐ γὰρ ἄμεινον,
ER.751	παῖδα δυωδεκαταῖον, ὅ τ' ἀνέρ' ἀνήνορα ποιεῖ,
ER.752	μηδὲ δυωδεκάμηνον: ἴσον καὶ τοῦτο τέτυκται.
ER.753	μηδὲ γυναικείῳ λουτρῷ χρόα φαιδρύνεσθαι
ER.754	ἀνέρα: λευγαλέη γὰρ ἐπὶ χρόνον ἔστ' ἐπὶ καὶ τῷ
ER.755	ποινή. μηδ' ἱεροῖσιν ἐπ' αἰθομένοισι κυρήσας
ER.756	μωμεύειν ἀίδηλα: θεός νύ τι καὶ τὰ νεμεσσᾷ.
ER.757	μηδέ ποτ' ἐν προχοῇς ποταμῶν ἅλαδε προρεόντων
ER.758	μηδ' ἐπὶ κρηνάων οὐρεῖν, μάλα δ' ἐξαλέασθαι:
ER.759	μηδ' ἐναποψύχειν: τὸ γὰρ οὔ τοι λώιόν ἐστιν.]
ER.760	ὧδ' ἔρδειν: δεινὴν δὲ βροτῶν ὑπαλεύεο φήμην:
ER.761	φήμη γάρ τε κακὴ πέλεται κούφη μὲν ἀεῖραι
ER.762	ῥεῖα μάλ', ἀργαλέη δὲ φέρειν, χαλεπὴ δ' ἀποθέσθαι.
ER.763	φήμη δ' οὔ τις πάμπαν ἀπόλλυται, ἥντινα πολλοὶ
ER.764	λαοὶ φημίξουσι: θεός νύ τίς ἐστι καὶ αὐτή.
ER.765	[ἤματα δ' ἐκ Διόθεν πεφυλαγμένος εὖ κατὰ μοῖραν
ER.766	πεφραδέμεν δμώεσσι τριηκάδα μηνὸς ἀρίστην
ER.767	ἔργα τ' ἐποπτεύειν ἠδ' ἁρμαλιὴν δατέασθαι.
ER.768	εὖτ' ἂν ἀληθείην λαοὶ κρίνοντες ἄγωσιν:
ER.769	αἵδε γὰρ ἡμέραι εἰσὶ Διὸς παρὰ μητιόεντος,
ER.770	πρῶτον ἔνη τετράς τε καὶ ἑβδόμη ἱερὸν ἦμαρ:
ER.771	τῇ γὰρ Ἀπόλλωνα χρυσάορα γείνατο Λητώ:
ER.772	ὀγδοάτη δ' ἐνάτη τε δύω γε μὲν ἤματα μηνὸς
ER.773	ἔξοχ' ἀεξομένοιο βροτήσια ἔργα πένεσθαι:
ER.774	ἑνδεκάτη δὲ δυωδεκάτη τ' ἄμφω γε μὲν ἐσθλαὶ
ER.775	ἠμὲν ὄις πείκειν ἠδ' εὔφρονα καρπὸν ἀμᾶσθαι:
ER.776	ἡ δὲ δυωδεκάτη τῆς ἑνδεκάτης μέγ' ἀμείνων:
ER.777	τῇ γάρ τοι νεῖ νήματ' ἀερσιπότητος ἀράχνης
ER.778	ἤματος ἐκ πλείου, ὅτε τ' ἴδρις σωρὸν ἀμᾶται:
ER.779	τῇ δ' ἱστὸν στήσαιτο γυνὴ προβάλοιτό τε ἔργον.
ER.780	μηνὸς δ' ἱσταμένου τρεισκαιδεκάτην ἀλέασθαι
ER.781	σπέρματος ἄρξασθαι: φυτὰ δ' ἐνθρέψασθαι ἀρίστη.
ER.782	ἕκτη δ' ἡ μέσση μάλ' ἀσύμφορός ἐστι φυτοῖσιν,
ER.783	ἀνδρογόνος δ' ἀγαθή: κούρῃ δ' οὐ σύμφορός ἐστιν
ER.784	οὔτε γενέσθαι πρῶτ' οὔτ' ἂρ γάμου ἀντιβολῆσαι.
ER.785	οὐδὲ μὲν ἡ πρώτη ἕκτη κούρῃ γε γενέσθαι
ER.786	ἄρμενος, ἀλλ' ἐρίφους τάμνειν καὶ πώεα μήλων,
ER.787	σηκόν τ' ἀμφιβαλεῖν ποιμνήιον ἤπιον ἦμαρ:
ER.788	ἐσθλὴ δ' ἀνδρογόνος: φιλέοι δ' ὅ γε κέρτομα βάζειν
ER.789	ψεύδεά θ' αἱμυλίους τε λόγους κρυφίους τ' ὀαρισμούς.
ER.790	μηνὸς δ' ὀγδοάτῃ κάπρον καὶ βοῦν ἐρίμυκον
ER.791	ταμνέμεν, οὐρῆας δὲ δυωδεκάτῃ ταλαεργούς.
ER.792	εἰκάδι δ' ἐν μεγάλῃ, πλέῳ ἤματι, ἵστορα φῶτα
ER.793	γείνασθαι: μάλα γάρ τε νόον πεπυκασμένος ἔσται.
ER.794	ἐσθλὴ δ' ἀνδρογόνος δεκάτη, κούρῃ δέ τε τετρὰς
ER.795	μέσση: τῇ δέ τε μῆλα καὶ εἰλίποδας ἕλικας βοῦς
ER.796	καὶ κύνα καρχαρόδοντα καὶ οὐρῆας ταλαεργοὺς
ER.797	πρηΰνειν ἐπὶ χεῖρα τιθείς: πεφύλαξο δὲ θυμῷ
ER.798	[τετράδ' ἀλεύασθαι φθίνοντός θ' ἱσταμένου τε]
ER.799	ἄλγεα: θυμοβορεῖν μάλα τοι τετελεσμένον ἦμαρ.
ER.800	ἐν δὲ τετάρτῃ μηνὸς ἄγεσθ' εἰς οἶκον ἄκοιτιν
ER.801	οἰωνοὺς κρίνας οἳ ἐπ' ἔργματι τούτῳ ἄριστοι.
ER.802	πέμπτας δ' ἐξαλέασθαι, ἐπεὶ χαλεπαί τε καὶ αἰναί:
ER.803	ἐν πέμπτῃ γάρ φασιν Ἐρινύας ἀμφιπολεύειν
ER.804	Ὅρκον γεινόμενον, τὸν Ἔρις τέκε πῆμ' ἐπιόρκοις.
ER.805	μέσσῃ δ' ἑβδομάτῃ Δημήτερος ἱερὸν ἀκτὴν
ER.806	εὖ μάλ' ὀπιπεύοντα ἐυτροχάλῳ ἐν ἀλωῇ
ER.807	βάλλειν, ὑλοτόμον τε ταμεῖν θαλαμήια δοῦρα
ER.808	νήιά τε ξύλα πολλά, τά τ' ἄρμενα νηυσὶ πέλονται.
ER.809	τετράδι δ' ἄρχεσθαι νῆας πήγνυσθαι ἀραιάς.
ER.810	εἰνὰς δ' ἡ μέσση ἐπὶ δείελα λώιον ἦμαρ:
ER.811	πρωτίστη δ' εἰνὰς παναπήμων ἀνθρώποισιν:
ER.812	ἐσθλὴ μὲν γάρ θ' ἥ γε φυτευέμεν ἠδὲ γενέσθαι
ER.813	ἀνέρι τ' ἠδὲ γυναικί, καὶ οὔποτε πάγκακον ἦμαρ.
ER.814	παῦροι δ' αὖτε ἴσασι τρισεινάδα μηνὸς ἀρίστην
ER.815	[ἄρξασθαί τε πίθου καὶ ἐπὶ ζυγὸν αὐχένι θεῖναι
ER.816	βουσὶ καὶ ἡμιόνοισι καὶ ἵπποις ὠκυπόδεσσι],
ER.817	νῆα πολυκλήιδα θοὴν εἰς οἴνοπα πόντον
ER.818	εἰρύμεναι: παῦροι δέ τ' ἀληθέα κικλήσκουσιν.
ER.819	τετράδι δ' οἶγε πίθον: περὶ πάντων ἱερὸν ἦμαρ
ER.820	μέσση: παῦροι δ' αὖτε μετ' εἰκάδα μηνὸς ἀρίστην
ER.821	ἠοῦς γεινομένης: ἐπὶ δείελα δ' ἐστὶ χερείων.
ER.822	αἵδε μὲν ἡμέραι εἰσὶν ἐπιχθονίοις μέγ' ὄνειαρ:
ER.823	αἱ δ' ἄλλαι μετάδουποι, ἀκήριοι, οὔ τι φέρουσαι.
ER.824	ἄλλος δ' ἀλλοίην αἰνεῖ, παῦροι δὲ ἴσασιν.
ER.825	ἄλλοτε μητρυιὴ πέλει ἡμέρη, ἄλλοτε μήτηρ.
ER.826	τάων εὐδαίμων τε καὶ ὄλβιος ὃς τάδε πάντα
ER.827	εἰδὼς ἐργάζηται ἀναίτιος ἀθανάτοισιν,
ER.828	ὄρνιθας κρίνων καὶ ὑπερβασίας ἀλεείνων.
AS.1	... Ἢ οἵη προλιποῦσα δόμους καὶ πατρίδα γαῖαν
AS.2	ἤλυθεν ἐς Θήβας μετ' ἀρήιον Ἀμφιτρύωνα
AS.3	Ἀλκμήνη, θυγάτηρ λαοσσόου Ἠλεκτρύωνος:
AS.4	ἥ ῥα γυναικῶν φῦλον ἐκαίνυτο θηλυτεράων
AS.5	εἴδεΐ τε μεγέθει τε: νόον γε μὲν οὔ τις ἔριζε
AS.6	τάων ἃς θνηταὶ θνητοῖς τέκον εὐνηθεῖσαι.
AS.7	τῆς καὶ ἀπὸ κρῆθεν βλεφάρων τ' ἄπο κυανεάων
AS.8	τοῖον ἄηθ' οἷόν τε πολυχρύσου Ἀφροδίτης.
AS.9	ἣ δὲ καὶ ὣς κατὰ θυμὸν ἑὸν τίεσκεν ἀκοίτην,
AS.10	ὡς οὔ πώ τις ἔτισε γυναικῶν θηλυτεράων:
AS.11	ἦ μέν οἱ πατέρ' ἐσθλὸν ἀπέκτανε ἶφι δαμάσσας,
AS.12	χωσάμενος περὶ βουσί: λιπὼν δ' ὅ γε πατρίδα γαῖαν
AS.13	ἐς Θήβας ἱκέτευσε φερεσσακέας Καδμείους.
AS.14	ἔνθ' ὅ γε δώματ' ἔναιε σὺν αἰδοίῃ παρακοίτι
AS.15	νόσφιν ἄτερ φιλότητος ἐφιμέρου, οὐδέ οἱ ἦεν
AS.16	πρὶν λεχέων ἐπιβῆναι ἐυσφύρου Ἠλεκτρυώνης
AS.17	πρίν γε φόνον τείσαιτο κασιγνήτων μεγαθύμων
AS.18	ἧς ἀλόχου, μαλερῷ δὲ καταφλέξαι πυρὶ κώμας
AS.19	ἀνδρῶν ἡρώων Ταφίων ἰδὲ Τηλεβοάων.
AS.20	τὼς γάρ οἱ διέκειτο, θεοὶ δ' ἐπὶ μάρτυροι ἦσαν:
AS.21	τῶν ὅ γ' ὀπίζετο μῆνιν, ἐπείγετο δ' ὅττι τάχιστα
AS.22	ἐκτελέσαι μέγα ἔργον, ὅ οἱ Διόθεν θέμις ἦεν.
AS.23	τῷ δ' ἅμα ἱέμενοι πολέμοιό τε φυλόπιδός τε
AS.24	Βοιωτοὶ πλήξιπποι, ὑπὲρ σακέων πνείοντες,
AS.25	Λοκροί τ' ἀγχέμαχοι καὶ Φωκῆες μεγάθυμοι
AS.26	ἕσποντ': ἦρχε δὲ τοῖσιν ἐὺς πάις Ἀλκαίοιο
AS.27	κυδιόων λαοῖσι. πατὴρ δ' ἀνδρῶν τε θεῶν τε
AS.28	ἄλλην μῆτιν ὕφαινε μετὰ φρεσίν, ὥς ῥα θεοῖσιν
AS.29	ἀνδράσι τ' ἀλφηστῇσιν ἀρῆς ἀλκτῆρα φυτεύσαι.
AS.30	ὦρτο δ' ἀπ' Οὐλύμποιο δόλον φρεσὶ βυσσοδομεύων,
AS.31	ἱμείρων φιλότητος ἐυζώνοιο γυναικός,
AS.32	ἐννύχιος: τάχα δ' ἷξε Τυφαόνιον: τόθεν αὖτις
AS.33	Φίκιον ἀκρότατον προσεβήσατο μητίετα Ζεύς.
AS.34	ἔνθα καθεζόμενος φρεσὶ μήδετο θέσκελα ἔργα:
AS.35	αὐτῇ μὲν γὰρ νυκτὶ τανισφύρου Ἠλεκτρυώνης
AS.36	εὐνῇ καὶ φιλότητι μίγη, τέλεσεν δ' ἄρ' ἐέλδωρ:
AS.37	αὐτῇ δ' Ἀμφιτρύων λαοσσόος, ἀγλαὸς ἥρως,
AS.38	ἐκτελέσας μέγα ἔργον ἀφίκετο ὅνδε δόμονδε,
AS.39	οὐδ' ὅ γε πρὶν δμῶας καὶ ποιμένας ἀγροιώτας
AS.40	ὦρτ' ἰέναι, πρίν γ' ἧς ἀλόχου ἐπιβήμεναι εὐνῆς:
AS.41	τοῖος γὰρ κραδίην πόθος αἴνυτο ποιμένα λαῶν.
AS.42	[ὡς δ' ὅτ' ἀνὴρ ἀσπαστὸν ὑπεκπροφύγῃ κακότητα
AS.43	νούσου ὑπ' ἀργαλέης ἢ καὶ κρατεροῦ ὑπὸ δεσμοῦ,
AS.44	ὥς ῥα τότ' Ἀμφιτρύων χαλεπὸν πόνον ἐκτολυπεύσας
AS.45	ἀσπασίως τε φίλως τε ἑὸν δόμον εἰσαφίκανεν.]
AS.46	παννύχιος δ' ἄρ' ἔλεκτο σὺν αἰδοίῃ παρακοίτι
AS.47	τερπόμενος δώροισι πολυχρύσου Ἀφροδίτης.
AS.48	ἣ δὲ θεῷ δμηθεῖσα καὶ ἀνέρι πολλὸν ἀρίστῳ
AS.49	Θήβῃ ἐν ἑπταπύλῳ διδυμάονε γείνατο παῖδε,
AS.50	οὐκέθ' ὁμὰ φρονέοντε: κασιγνήτω γε μὲν ἤστην:
AS.51	τὸν μὲν χειρότερον, τὸν δ' αὖ μέγ' ἀμείνονα φῶτα
AS.52	δεινόν τε κρατερόν τε, βίην Ἡρακληείην,
AS.53	τὸν μὲν ὑποδμηθεῖσα κελαινεφέι Κρονίωνι,
AS.54	αὐτὰρ Ἰφικλῆα δορυσσόῳ Ἀμφιτρύωνι:
AS.55	κεκριμένην γενεήν, τὸν μὲν βροτῷ ἀνδρὶ μιγεῖσα,
AS.56	τὸν δὲ Διὶ Κρονίωνι, θεῶν σημάντορι πάντων.
AS.57	ὃς καὶ Κύκνον ἔπεφνεν, Ἀρητιάδην μεγάθυμον.
AS.58	εὗρε γὰρ ἐν τεμένει ἑκατηβόλου Ἀπόλλωνος
AS.59	αὐτὸν καὶ πατέρα ὃν Ἄρη', ἄατον πολέμοιο,
AS.60	τεύχεσι λαμπομένους σέλας ὣς πυρὸς αἰθομένοιο,
AS.61	ἑσταότ' ἐν δίφρῳ: χθόνα δ' ἔκτυπον ὠκέες ἵπποι
AS.62	νύσσοντες χηλῇσι, κόνις δέ σφ' ἀμφιδεδήει
AS.63	κοπτομένη πλεκτοῖσιν ὑφ' ἅρμασι καὶ ποσὶν ἵππων:
AS.64	ἅρματα δ' εὐποίητα καὶ ἄντυγες ἀμφαράβιζον
AS.65	ἵππων ἱεμένων. κεχάρητο δὲ Κύκνος ἀμύμων,
AS.66	ἐλπόμενος Διὸς υἱὸν ἀρήιον ἡνίοχόν τε
AS.67	χαλκῷ δῃώσειν καὶ ἀπὸ κλυτὰ τεύχεα δύσειν.
AS.68	ἀλλά οἱ εὐχωλέων οὐκ ἔκλυε Φοῖβος Ἀπόλλων:
AS.69	αὐτὸς γάρ οἱ ἐπῶρσε βίην Ἡρακληείην.
AS.70	πᾶν δ' ἄλσος καὶ βωμὸς Ἀπόλλωνος Παγασαίου
AS.71	λάμπεν ὑπαὶ δεινοῖο θεοῦ τευχέων τε καὶ αὐτοῦ,
AS.72	πῦρ δ' ὣς ὀφθαλμῶν ἀπελάμπετο. τίς κεν ἐκείνου
AS.73	ἔτλη θνητὸς ἐὼν κατεναντίον ὁρμηθῆναι
AS.74	πλήν γ' Ἡρακλῆος καὶ κυδαλίμου Ἰολάου;
AS.75	[κείνων γὰρ μεγάλη τε βίη καὶ χεῖρες ἄαπτοι
AS.76	ἐξ ὤμων ἐπέφυκον ἐπὶ στιβαροῖσι μέλεσσιν.]
AS.77	ὅς ῥα τόθ' ἡνίοχον προσέφη κρατερὸν Ἰόλαον:
AS.78	"ἥρως ὦ Ἰόλαε, βροτῶν πολὺ φίλτατε πάντων,
AS.79	ἦ τι μέγ' ἀθανάτους μάκαρας, τοὶ Ὄλυμπον ἔχουσιν,
AS.80	ἤλιτεν Ἀμφιτρύων, ὅτ' ἐυστέφανον ποτὶ Θήβην
AS.81	ἦλθε λιπὼν Τίρυνθον, ἐυκτίμενον πτολίεθρον,
AS.82	κτείνας Ἠλεκτρύωνα βοῶν ἕνεκ' εὐρυμετώπων:
AS.83	ἵκετο δ' ἐς Κρείοντα καὶ Ἡνιόχην τανύπεπλον,
AS.84	οἵ ῥά μιν ἠσπάζοντο καὶ ἄρματα πάντα παρεῖχον,
AS.85	ἣ δίκη ἔσθ' ἱκέτῃσι, τίον δ' ἄρα κηρόθι μᾶλλον.
AS.86	ζῶε δ' ἀγαλλόμενος σὺν ἐυσφύρῳ Ἠλεκτρυώνῃ,
AS.87	ᾗ ἀλόχῳ: τάχα δ' ἄμμες ἐπιπλομένων ἐνιαυτῶν
AS.88	γεινόμεθ' οὔτε φυὴν ἐναλίγκιοι οὔτε νόημα,
AS.89	σός τε πατὴρ καὶ ἐγώ: τοῦ μὲν φρένας ἐξέλετο Ζεύς,
AS.90	ὃς προλιπὼν σφέτερόν τε δόμον σφετέρους τε τοκῆας
AS.91	ᾤχετο τιμήσων ἀλιτήμενον Εὐρυσθῆα,
AS.92	σχέτλιος: ἦ που πολλὰ μετεστοναχίζετ' ὀπίσσω
AS.93	ἣν ἄτην ὀχέων: ἣ δ' οὐ παλινάγρετός ἐστιν.
AS.94	αὐτὰρ ἐμοὶ δαίμων χαλεποὺς ἐπετέλλετ' ἀέθλους.
AS.95	ὦ φίλος, ἀλλὰ σὺ θᾶσσον ἔχ' ἡνία φοινικόεντα
AS.96	ἵππων ὠκυπόδων: μέγα δὲ φρεσὶ θάρσος ἀέξων
AS.97	ἰθὺς ἔχειν θοὸν ἅρμα καὶ ὠκυπόδων σθένος ἵππων,
AS.98	μηδὲν ὑποδδείσας κτύπον Ἄρεος ἀνδροφόνοιο,
AS.99	ὃς νῦν κεκληγὼς περιμαίνεται ἱερὸν ἄλσος
AS.100	Φοίβου Ἀπόλλωνος, ἑκατηβελέταο ἄνακτος:
AS.101	ἦ μὴν καὶ κράτερός περ ἐὼν ἄαται πολέμοιο."
AS.102	τὸν δ' αὖτε προσέειπεν ἀμώμητος Ἰόλαος:
AS.103	"ἠθεῖ', ἦ μάλα δή τι πατὴρ ἀνδρῶν τε θεῶν τε
AS.104	τιμᾷ σὴν κεφαλὴν καὶ ταύρεος Ἐννοσίγαιος,
AS.105	ὃς Θήβης κρήδεμνον ἔχει ῥύεταί τε πόληα,
AS.106	οἷον δὴ καὶ τόνδε βροτὸν κρατερόν τε μέγαν τε
AS.107	σὰς ἐς χεῖρας ἄγουσιν, ἵνα κλέος ἐσθλὸν ἄρηαι.
AS.108	ἀλλ' ἄγε δύσεο τεύχε' ἀρήια, ὄφρα τάχιστα
AS.109	δίφρους ἐμπελάσαντες Ἄρηός θ' ἡμέτερόν τε
AS.110	μαρνώμεσθ', ἐπεὶ οὔ τοι ἀτάρβητον Διὸς υἱὸν
AS.111	οὐδ' Ἰφικλεΐδην δειδίξεται, ἀλλά μιν οἴω
AS.112	φεύξεσθαι δύο παῖδας ἀμύμονος Ἀλκεΐδαο,
AS.113	οἳ δή σφι σχεδόν εἰσι, λιλαιόμενοι πολέμοιο
AS.114	φυλόπιδα στήσειν, τά σφιν πολὺ φίλτερα θοίνης."
AS.115	ὣς φάτο: μείδησεν δὲ βίη Ἡρακληείη
AS.116	θυμῷ γηθήσας: μάλα γάρ νύ οἱ ἄρμενα εἶπεν:
AS.117	καί μιν ἀμειβόμενος ἔπεα πτερόεντα προσηύδα:
AS.118	"ἥρως ὦ Ἰόλαε, διοτρεφές, οὐκέτι τηλοῦ
AS.119	ὑσμίνη τρηχεῖα: σὺ δ' ὡς πάρος ἦσθα δαΐφρων,
AS.120	ὣς καὶ νῦν μέγαν ἵππον Ἀρίονα κυανοχαίτην
AS.121	πάντη ἀναστρωφᾶν καὶ ἀρηγέμεν ὥς κε δύνηαι."
AS.122	ὣς εἰπὼν κνημῖδας ὀρειχάλκοιο φαεινοῦ,
AS.123	Ἡφαίστου κλυτὰ δῶρα, περὶ κνήμῃσιν ἔθηκε.
AS.124	δεύτερον αὖ θώρηκα περὶ στήθεσσιν ἔδυνε
AS.125	καλὸν χρύσειον πολυδαίδαλον, ὅν οἱ ἔδωκε
AS.126	Παλλὰς Ἀθηναίη, κούρη Διός, ὁππότ' ἔμελλε
AS.127	τὸ πρῶτον στονόεντας ἐφορμήσεσθαι ἀέθλους.
AS.128	θήκατο δ' ἀμφ' ὤμοισιν ἀρῆς ἀλκτῆρα σίδηρον,
AS.129	δεινὸς ἀνήρ: κοίλην δὲ περὶ στήθεσσι φαρέτρην
AS.130	κάββαλεν ἐξόπιθεν: πολλοὶ δ' ἔντοσθεν ὀιστοὶ
AS.131	ῥιγηλοί, θανάτοιο λαθιφθόγγοιο δοτῆρες:
AS.132	πρόσθεν μὲν θάνατόν τ' εἶχον καὶ δάκρυσι μῦρον,
AS.133	μέσσοι δὲ ξεστοί, περιμήκεες, αὐτὰρ ὄπισθε
AS.134	μόρφνοιο φλεγύαο καλυπτόμενοι πτερύγεσσιν.
AS.135	εἵλετο δ' ὄβριμον ἔγχος, ἀκαχμένον αἴθοπι χαλκῷ.
AS.136	κρατὶ δ' ἐπ' ἰφθίμῳ κυνέην ἐύτυκτον ἔθηκε,
AS.137	δαιδαλέην, ἀδάμαντος, ἐπὶ κροτάφοις ἀραρυῖαν,
AS.138	ἥ τ' εἴρυτο κάρη Ἡρακλῆος θείοιο.
AS.139	χερσί γε μὴν σάκος εἷλε παναίολον, οὐδέ τις αὐτὸ
AS.140	οὔτ' ἔρρηξε βαλὼν οὔτ' ἔθλασε, θαῦμα ἰδέσθαι.
AS.141	πᾶν μὲν γὰρ κύκλῳ τιτάνῳ λευκῷ τ' ἐλέφαντι
AS.142	ἠλέκτρῳ θ' ὑπολαμπὲς ἔην χρυσῷ τε φαεινῷ
AS.143	[λαμπόμενον, κυάνου δὲ διὰ πτύχες ἠλήλαντο].
AS.144	ἐν μέσσῳ δ' ἀδάμαντος ἔην Φόβος οὔ τι φατειός,
AS.145	ἔμπαλιν ὄσσοισιν πυρὶ λαμπομένοισι δεδορκώς:
AS.146	τοῦ καὶ ὀδόντων μὲν πλῆτο στόμα λευκαθεόντων,
AS.147	δεινῶν, ἀπλήτων, ἐπὶ δὲ βλοσυροῖο μετώπου
AS.148	δεινὴ Ἔρις πεπότητο κορύσσουσα κλόνον ἀνδρῶν,
AS.149	σχετλίη, ἥ ῥα νόον τε καὶ ἐκ φρένας εἵλετο φωτῶν
AS.150	οἵτινες ἀντιβίην πόλεμον Διὸς υἷι φέροιεν.
AS.151	[τῶν καὶ ψυχαὶ μὲν χθόνα δύνουσ' Ἄιδος εἴσω
AS.152	αὐτῶν, ὀστέα δέ σφι περὶ ῥινοῖο σαπείσης
AS.153	Σειρίου ἀζαλέοιο κελαινῇ πύθεται αἴῃ.]
AS.154	ἐν δὲ Προΐωξίς τε Παλίωξίς τε τέτυκτο,
AS.155	ἐν δ' Ὅμαδός τε Φόνος τ' Ἀνδροκτασίη τε δεδήει,
AS.156	[ἐν δ' Ἔρις, ἐν δὲ Κυδοιμὸς ἐθύνεον, ἐν δ' ὀλοὴ Κὴρ
AS.157	ἄλλον ζωὸν ἔχουσα νεούτατον, ἄλλον ἄουτον,
AS.158	ἄλλον τεθνηῶτα κατὰ μόθον ἕλκε ποδοῖιν:
AS.159	εἷμα δ' ἔχ' ἀμφ' ὤμοισι δαφοινεὸν αἵματι φωτῶν,
AS.160	δεινὸν δερκομένη καναχῇσί τε βεβρυχυῖα.]
AS.161	ἐν δ' ὀφίων κεφαλαὶ δεινῶν ἔσαν, οὔ τι φατειῶν,
AS.162	δώδεκα, ταὶ φοβέεσκον ἐπὶ χθονὶ φῦλ' ἀνθρώπων
AS.163	[οἵτινες ἀντιβίην πόλεμον Διὸς υἷι φέροιεν].
AS.164	τῶν καὶ ὀδόντων μὲν καναχὴ πέλεν, εὖτε μάχοιτο
AS.165	Ἀμφιτρυωνιάδης: τὰ δ' ἐδαίετο θαυματὰ ἔργα:
AS.166	στίγματα δ' ὣς ἐπέφαντο ἰδεῖν δεινοῖσι δράκουσι:
AS.167	κυάνεοι κατὰ νῶτα, μελάνθησαν δὲ γένεια.
AS.168	ἐν δὲ συῶν ἀγέλαι χλούνων ἔσαν ἠδὲ λεόντων
AS.169	ἐς σφέας δερκομένων, κοτεόντων θ' ἱεμένων τε.
AS.170	τῶν καὶ ὁμιληδὸν στίχες ἤισαν, οὐδέ νυ τώ γε
AS.171	οὐδέτεροι τρεέτην, φρῖσσόν γε μὲν αὐχένας ἄμφω.
AS.172	ἤδη γάρ σφιν ἔκειτο μέγας λῖς, ἀμφὶ δὲ κάπροι
AS.173	δοιοί, ἀπουράμενοι ψυχάς: κατὰ δέ σφι κελαινὸν
AS.174	αἷμ' ἀπελείβετ' ἔραζ': οἳ δ' αὐχένας ἐξεριπόντες
AS.175	κείατο τεθνηῶτες ὑπὸ βλοσυροῖσι λέουσιν:
AS.176	τοὶ δ' ἔτι μᾶλλον ἐγειρέσθην κοτέοντε μάχεσθαι,
AS.177	ἀμφότεροι, χλοῦναί τε σύες χαροποί τε λέοντες.
AS.178	ἐν δ' ἦν ὑσμίνη Λαπιθάων αἰχμητάων
AS.179	Καινέα τ' ἀμφὶ ἄνακτα Δρύαντά τε Πειρίθοόν τε
AS.180	Ὁπλέα τ' Ἐξάδιόν τε Φάληρόν τε Πρόλοχόν τε
AS.181	Μόψον τ' Ἀμπυκίδην, Τιταρήσιον, ὄζον Ἄρηος
AS.182	Θησέα τ' Αἰγεΐδην, ἐπιείκελον ἀθανάτοισιν:
AS.183	ἀργύρεοι, χρύσεια περὶ χροῒ τεύχε' ἔχοντες.
AS.184	Κένταυροι δ' ἑτέρωθεν ἐναντίοι ἠγερέθοντο
AS.185	ἀμφὶ μέγαν Πετραῖον ἰδ' Ἄσβολον οἰωνιστὴν
AS.186	Ἄρκτον τ' Οὔρειόν τε μελαγχαίτην τε Μίμαντα
AS.187	καὶ δύο Πευκεΐδας, Περιμήδεά τε Δρύαλόν τε,
AS.188	ἀργύρεοι, χρυσέας ἐλάτας ἐν χερσὶν ἔχοντες.
AS.189	καί τε συναΐγδην ὡς εἰ ζωοί περ ἐόντες
AS.190	ἔγχεσιν ἠδ' ἐλάτῃς αὐτοσχεδὸν ὠριγνῶντο.
AS.191	ἐν δ' Ἄρεος βλοσυροῖο ποδώκεες ἕστασαν ἵπποι
AS.192	χρύσεοι, ἐν δὲ καὶ αὐτὸς ἐναρσφόρος οὔλιος Ἄρης,
AS.193	αἰχμὴν ἐν χείρεσσιν ἔχων, πρυλέεσσι κελεύων,
AS.194	αἵματι φοινικόεις ὡς εἰ ζωοὺς ἐναρίζων,
AS.195	δίφρου ἐπεμβεβαώς: παρὰ δὲ Δεῖμός τε Φόβος τε
AS.196	ἕστασαν ἱέμενοι πόλεμον καταδύμεναι ἀνδρῶν.
AS.197	ἐν δὲ Διὸς θυγάτηρ ἀγελείη Τριτογένεια,
AS.198	τῇ ἰκέλη ὡς εἴ τε μάχην ἐθέλουσα κορύσσειν,
AS.199	ἔγχος ἔχουσ' ἐν χειρὶ χρυσέην τε τρυφάλειαν
AS.200	αἰγίδα τ' ἀμφ' ὤμοις: ἐπὶ δ' ᾤχετο φύλοπιν αἰνήν.
AS.201	ἐν δ' ἦν ἀθανάτων ἱερὸς χορός: ἐν δ' ἄρα μέσσῳ
AS.202	ἱμερόεν κιθάριζε Διὸς καὶ Λητοῦς υἱὸς
AS.203	χρυσείῃ φόρμιγγι: [θεῶν δ' ἕδος ἁγνὸς Ὄλυμπος:
AS.204	ἐν δ' ἀγορή, περὶ δ' ὄλβος ἀπείριτος ἐστεφάνωτο
AS.205	ἀθανάτων ἐν ἀγῶνι:] θεαὶ δ' ἐξῆρχον ἀοιδῆς
AS.206	Μοῦσαι Πιερίδες, λιγὺ μελπομένῃς ἐικυῖαι.
AS.207	ἐν δὲ λιμὴν εὔορμος ἀμαιμακέτοιο θαλάσσης
AS.208	κυκλοτερὴς ἐτέτυκτο πανέφθου κασσιτέροιο
AS.209	κλυζομένῳ ἴκελος: [πολλοί γε μὲν ἂμ μέσον αὐτοῦ
AS.210	δελφῖνες τῇ καὶ τῇ ἐθύνεον ἰχθυάοντες
AS.211	νηχομένοις ἴκελοι:] δοιὼ δ' ἀναφυσιόωντες
AS.212	ἀργύρεοι δελφῖνες ἐφοίνεον ἔλλοπας ἰχθῦς.
AS.213	τῶν δ' ὕπο χάλκειοι τρέον ἰχθύες: αὐτὰρ ἐπ' ἀκτῆς
AS.214	ἧστο ἀνὴρ ἁλιεὺς δεδοκημένος, εἶχε δὲ χερσὶν
AS.215	ἰχθύσιν ἀμφίβληστρον ἀπορρίψοντι ἐοικώς.
AS.216	ἐν δ' ἦν ἠυκόμου Δανάης τέκος, ἱππότα Περσεύς,
AS.217	οὔτ' ἄρ' ἐπιψαύων σάκεος ποσὶν οὔθ' ἑκὰς αὐτοῦ,
AS.218	θαῦμα μέγα φράσσασθ', ἐπεὶ οὐδαμῇ ἐστήρικτο.
AS.219	τὼς γάρ μιν παλάμαις τεῦξεν κλυτὸς Ἀμφιγυήεις,
AS.220	χρύσεον: ἀμφὶ δὲ ποσσὶν ἔχεν πτερόεντα πέδιλα:
AS.221	ὤμοισιν δέ μιν ἀμφὶ μελάνδετον ἆορ ἔκειτο
AS.222	χαλκέου ἐκ τελαμῶνος: ὃ δ' ὥς τε νόημ' ἐποτᾶτο:
AS.223	πᾶν δὲ μετάφρενον εἶχε κάρη δεινοῖο πελώρου,
AS.224	Γοργοῦς: ἀμφὶ δέ μιν κίβισις θέε, θαῦμα ἰδέσθαι,
AS.225	ἀργυρέη: θύσανοι δὲ κατῃωρεῦντο φαεινοὶ
AS.226	χρύσειοι: δεινὴ δὲ περὶ κροτάφοισι ἄνακτος
AS.227	κεῖτ' Ἄιδος κυνέη νυκτὸς ζόφον αἰνὸν ἔχουσα.
AS.228	αὐτὸς δὲ σπεύδοντι καὶ ἐρρίγοντι ἐοικὼς
AS.229	Περσεὺς Δαναΐδης ἐτιταίνετο: ταὶ δὲ μετ' αὐτὸν
AS.230	Γοργόνες ἄπλητοί τε καὶ οὐ φαταὶ ἐρρώοντο
AS.231	ἱέμεναι μαπέειν: ἐπὶ δὲ χλωροῦ ἀδάμαντος
AS.232	βαινουσέων ἰάχεσκε σάκος μεγάλῳ ὀρυμαγδῷ
AS.233	ὀξέα καὶ λιγέως: ἐπὶ δὲ ζώνῃσι δράκοντε
AS.234	δοιὼ ἀπῃωρεῦντ' ἐπικυρτώοντε κάρηνα:
AS.235	λίχμαζον δ' ἄρα τώ γε, μένει δ' ἐχάρασσον ὀδόντας
AS.236	ἄγρια δερκομένω: ἐπὶ δὲ δεινοῖσι καρήνοις
AS.237	Γοργείοις ἐδονεῖτο μέγας φόβος. οἳ δ' ὑπὲρ αὐτέων
AS.238	ἄνδρες ἐμαρνάσθην πολεμήια τεύχε' ἔχοντες,
AS.239	τοὶ μὲν ὑπὲρ σφετέρης πόλιος σφετέρων τε τοκήων
AS.240	λοιγὸν ἀμύνοντες, τοὶ δὲ πραθέειν μεμαῶτες.
AS.241	πολλοὶ μὲν κέατο, πλέονες δ' ἔτι δῆριν ἔχοντες
AS.242	μάρνανθ'. αἱ δὲ γυναῖκες ἐυδμήτων ἐπὶ πύργων
AS.243	χαλκέων ὀξὺ βόων, κατὰ δ' ἐδρύπτοντο παρειάς,
AS.244	ζωῇσιν ἴκελαι, ἔργα κλυτοῦ Ἡφαίστοιο.
AS.245	ἄνδρες δ' οἳ πρεσβῆες ἔσαν γῆράς τε μέμαρπεν
AS.246	ἀθρόοι ἔκτοσθεν πυλέων ἔσαν, ἂν δὲ θεοῖσι
AS.247	χεῖρας ἔχον μακάρεσσι, περὶ σφετέροισι τέκεσσι
AS.248	δειδιότες: τοὶ δ' αὖτε μάχην ἔχον. αἳ δὲ μετ' αὐτοὺς
AS.249	Κῆρες κυάνεαι, λευκοὺς ἀραβεῦσαι ὀδόντας,
AS.250	δεινωποὶ βλοσυροί τε δαφοινοί τ' ἄπλητοί τε
AS.251	δῆριν ἔχον περὶ πιπτόντων: πᾶσαι δ' ἄρ' ἵεντο
AS.252	αἷμα μέλαν πιέειν: ὃν δὲ πρῶτον μεμάποιεν
AS.253	κείμενον ἢ πίπτοντα νεούτατον, ἀμφὶ μὲν αὐτῷ
AS.254	βάλλ[ον ὁμῶσ] ὄνυχας μεγάλους, ψυχὴ δὲ [Ἄιδόσδε] κατῇεν
AS.255	Τάρταρον ἐς κρυόενθ': αἳ δὲ φρένας εὖτ' ἀρέσαντο
AS.256	αἵματος ἀνδρομέου, τὸν μὲν ῥίπτασκον ὀπίσσω,
AS.257	ἂψ δ' ὅμαδον καὶ μῶλον ἐθύνεον αὖτις ἰοῦσαι.
AS.258	[Κλωθὼ καὶ Λάχεσίς σφιν ἐφέστασαν: ἣ μὲν ὑφήσσων
AS.259	Ἄτροπος οὔ τι πέλεν μεγάλη θεός, ἀλλ' ἄρα ἥ γε
AS.260	τῶν γε μὲν ἀλλάων προφερής τ' ἦν πρεσβυτάτη τε.
AS.261	πᾶσαι δ' ἀμφ' ἑνὶ φωτὶ μάχην δριμεῖαν ἔθεντο:
AS.262	δεινὰ δ' ἐς ἀλλήλας δράκον ὄμμασι θυμήνασαι,
AS.263	ἐν δ' ὄνυχας χεῖράς τε θρασείας ἰσώσαντο.]
AS.264	πὰρ δ' Ἀχλὺς εἱστήκει ἐπισμυγερή τε καὶ αἰνή,
AS.265	χλωρὴ ἀυσταλέη λιμῷ καταπεπτηυῖα,
AS.266	γουνοπαχής, μακροὶ δ' ὄνυχες χείρεσσιν ὑπῆσαν:
AS.267	τῆς ἐκ μὲν ῥινῶν μύξαι ῥέον, ἐκ δὲ παρειῶν
AS.268	αἷμ' ἀπελείβετ' ἔραζ': ἣ δ' ἄπλητον σεσαρυῖα
AS.269	εἱστήκει, πολλὴ δὲ κόνις κατενήνοθεν ὤμους,
AS.270	δάκρυσι μυδαλέη. παρὰ δ' εὔπυργος πόλις ἀνδρῶν,
AS.271	χρύσειαι δέ μιν εἶχον ὑπερθυρίοις ἀραρυῖαι
AS.272	ἑπτὰ πύλαι: τοὶ δ' ἄνδρες ἐν ἀγλαΐαις τε χοροῖς τε
AS.273	τέρψιν ἔχον: τοὶ μὲν γὰρ ἐυσσώτρου ἐπ' ἀπήνης
AS.274	ἤγοντ' ἀνδρὶ γυναῖκα, πολὺς δ' ὑμέναιος ὀρώρει:
AS.275	τῆλε δ' ἀπ' αἰθομένων δαΐδων σέλας εἰλύφαζε
AS.276	χερσὶν ἐνὶ δμῳῶν: ταὶ δ' ἀγλαΐῃ τεθαλυῖαι
AS.277	πρόσθ' ἔκιον, τῇσιν δὲ χοροὶ παίζοντες ἕποντο:
AS.278	τοὶ μὲν ὑπὸ λιγυρῶν συρίγγων ἵεσαν αὐδὴν
AS.279	ἐξ ἁπαλῶν στομάτων, περὶ δέ σφισιν ἄγνυτο ἠχώ:
AS.280	αἳ δ' ὑπὸ φορμίγγων ἄναγον χορὸν ἱμερόεντα.
AS.281	[ἔνθεν δ' αὖθ' ἑτέρωθε νέοι κώμαζον ὑπ' αὐλοῦ.]
AS.282	τοί γε μὲν αὖ παίζοντες ὑπ' ὀρχηθμῷ καὶ ἀοιδῇ
AS.283	[τοί γε μὲν αὖ γελόωντες ὑπ' αὐλητῆρι ἕκαστοσ]
AS.284	πρόσθ' ἔκιον: πᾶσαν δὲ πόλιν θαλίαι τε χοροί τε
AS.285	ἀγλαΐαι τ' εἶχον. τοὶ δ' αὖ προπάροιθε πόληος
AS.286	νῶθ' ἵππων ἐπιβάντες ἐθύνεον. οἱ δ' ἀροτῆρες
AS.287	ἤρεικον χθόνα δῖαν, ἐπιστολάδην δὲ χιτῶνας
AS.288	ἐστάλατ'. αὐτὰρ ἔην βαθὺ λήιον: οἵ γε μὲν ἤμων
AS.289	αἰχμῇς ὀξείῃσι κορωνιόωντα πέτηλα
AS.290	βριθόμενα σταχύων, ὡς εἰ Δημήτερος ἀκτήν:
AS.291	οἳ δ' ἄρ' ἐν ἐλλεδανοῖσι δέον καὶ ἔπιτνον ἀλωῇ:
AS.292	οἳ δ' ἐτρύγων οἴνας, δρεπάνας ἐν χερσὶν ἔχοντες:
AS.293	[οἳ δ' αὖτ' ἐς ταλάρους ἐφόρευν ὑπὸ τρυγητήρων
AS.294	λευκοὺς καὶ μέλανας βότρυας μεγάλων ἀπὸ ὄρχων,
AS.295	βριθομένων φύλλοισι καὶ ἀργυρέῃς ἑλίκεσσιν.]
AS.296	οἳ δ' αὖτ' ἐς ταλάρους ἐφόρευν. παρὰ δέ σφισιν ὄρχος
AS.297	χρύσεος ἦν, κλυτὰ ἔργα περίφρονος Ἡφαίστοιο,
AS.298	[τοί γε μὲν αὖ παίζοντες ὑπ' αὐλητῆρι ἕκαστοσ]
AS.299	[σειόμενος φύλλοισι καὶ ἀργυρέῃσι κάμαξι,]
AS.300	βριθόμενος σταφυλῇσι: μελάνθησάν γε μὲν αἵδε.
AS.301	οἵ γε μὲν ἐτράπεον, τοὶ δ' ἤρυον. οἳ δὲ μάχοντο
AS.302	πύξ τε καὶ ἑλκηδόν: τοὶ δ' ὠκύποδας λαγὸς ᾕρευν
AS.303	ἄνδρες θηρευταί, καὶ καρχαρόδοντε κύνε πρό,
AS.304	ἱέμενοι μαπέειν, οἳ δ' ἱέμενοι ὑπαλύξαι.
AS.305	πὰρ δ' αὐτοῖς ἱππῆες ἔχον πόνον, ἀμφὶ δ' ἀέθλῳ
AS.306	δῆριν ἔχον καὶ μόχθον: ἐυπλεκέων δ' ἐπὶ δίφρων
AS.307	ἡνίοχοι βεβαῶτες ἐφίεσαν ὠκέας ἵππους
AS.308	ῥυτὰ χαλαίνοντες, τὰ δ' ἐπικροτέοντα πέτοντο
AS.309	ἅρματα κολλήεντ', ἐπὶ δὲ πλῆμναι μέγ' ἀύτευν.
AS.310	οἳ μὲν ἄρ' ἀίδιον εἶχον πόνον, οὐδέ ποτέ σφιν
AS.311	νίκη ἐπηνύσθη, ἀλλ' ἄκριτον εἶχον ἄεθλον.
AS.312	τοῖσι δὲ καὶ προύκειτο μέγας τρίπος ἐντὸς ἀγῶνος,
AS.313	χρύσειος, κλυτὰ ἔργα περίφρονος Ἡφαίστοιο.
AS.314	ἀμφὶ δ' ἴτυν ῥέεν Ὠκεανὸς πλήθοντι ἐοικώς,
AS.315	πᾶν δὲ συνεῖχε σάκος πολυδαίδαλον: οἳ δὲ κατ' αὐτὸν
AS.316	κύκνοι ἀερσιπόται μεγάλ' ἤπυον, οἵ ῥά τε πολλοὶ
AS.317	νῆχον ἐπ' ἄκρον ὕδωρ: παρὰ δ' ἰχθύες ἐκλονέοντο:
AS.318	θαῦμα ἰδεῖν καὶ Ζηνὶ βαρυκτύπῳ, οὗ διὰ βουλὰς
AS.319	Ἥφαιστος ποίησε σάκος μέγα τε στιβαρόν τε,
AS.320	ἀρσάμενος παλάμῃσι. τὸ μὲν Διὸς ἄλκιμος υἱὸς
AS.321	πάλλεν ἐπικρατέως: ἐπὶ δ' ἱππείου θόρε δίφρου,
AS.322	εἴκελος ἀστεροπῇ πατρὸς Διὸς αἰγιόχοιο,
AS.323	κοῦφα βιβάς: τῷ δ' ἡνίοχος κρατερὸς Ἰόλαος
AS.324	δίφρου ἐπεμβεβαὼς ἰθύνετο καμπύλον ἅρμα.
AS.325	ἀγχίμολον δέ σφ' ἦλθε θεὰ γλαυκῶπις Ἀθήνη,
AS.326	καί σφεας θαρσύνουσ' ἔπεα πτερόεντα προσηύδα:
AS.327	"Χαίρετε, Λυγκῆος γενεὴ τηλεκλειτοῖο:
AS.328	νῦν δὴ Ζεὺς κράτος ὔμμι διδοῖ μακάρεσσιν ἀνάσσων
AS.329	Κύκνον τ' ἐξεναρεῖν καὶ ἀπὸ κλυτὰ τεύχεα δῦσαι.
AS.330	ἄλλο δέ τοί τι ἔπος ἐρέω, μέγα φέρτατε λαῶν:
AS.331	εὖτ' ἂν δὴ Κύκνον γλυκερῆς αἰῶνος ἀμέρσῃς,
AS.332	τὸν μὲν ἔπειτ' αὐτοῦ λιπέειν καὶ τεύχεα τοῖο,
AS.333	αὐτὸς δὲ βροτολοιγὸν Ἄρη' ἐπιόντα δοκεύσας,
AS.334	ἔνθα κε γυμνωθέντα σάκευς ὕπο δαιδαλέοιο
AS.335	ὀφθαλμοῖσιν ἴδῃς, ἔνθ' οὐτάμεν ὀξέι χαλκῷ:
AS.336	ἂψ δ' ἀναχάσσασθαι, ἐπεὶ οὔ νύ τοι αἴσιμόν ἐστιν
AS.337	οὔθ' ἵππους ἑλέειν οὔτε κλυτὰ τεύχεα τοῖο."
AS.338	ὣς εἰποῦσ' ἐς δίφρον ἐβήσατο δῖα θεάων,
AS.339	νίκην ἀθανάτῃς χερσὶν καὶ κῦδος ἔχουσα,
AS.340	ἐσσυμένως. τότε δή ῥα διόγνητος Ἰόλαος
AS.341	σμερδαλέον ἵπποισιν ἐκέκλετο: τοὶ δ' ὑπ' ὀμοκλῆς
AS.342	ῥίμφ' ἔφερον θοὸν ἅρμα κονίοντες πεδίοιο:
AS.343	ἐν γάρ σφιν μένος ἧκε θεὰ γλαυκῶπις Ἀθήνη
AS.344	αἰγίδ' ἀνασσείσασα: περιστενάχησε δὲ γαῖα.
AS.345	τοὶ δ' ἄμυδις προγένοντ' ἴκελοι πυρὶ ἠὲ θυέλλῃ,
AS.346	Κύκνος θ' ἱππόδαμος καὶ Ἄρης ἀκόρητος ἀυτῆς.
AS.347	τῶν δ' ἵπποι μὲν ἔπειθ' ὑπεναντίοι ἀλλήλοισιν
AS.348	ὀξεῖα χρέμισαν, περὶ δέ σφισιν ἄγνυτο ἠχώ.
AS.349	τὸν πρότερος προσέειπε βίη Ἡρακληείη:
AS.350	"κύκνε πέπον, τί νυ νῶιν ἐπίσχετον ὠκέας ἵππους,
AS.351	ἀνδράσιν οἵ τε πόνου καὶ ὀιζύος ἴδριές εἰμεν;
AS.352	ἀλλὰ παρὲξ ἔχε δίφρον ἐύξοον ἠδὲ κελεύθου
AS.353	εἶκε παρὲξ ἰέναι: Τρηχῖνάδε τοι παρελαύνω
AS.354	ἐς Κήυκα ἄνακτα: ὃ γὰρ δυνάμει τε καὶ αἰδοῖ
AS.355	Τρηχῖνος προβέβηκε. σὺ δ' εὖ μάλα οἶσθα καὶ αὐτός:
AS.356	τοῦ γὰρ ὀπυίεις παῖδα Θεμιστονόην κυανῶπιν.
AS.357	ὦ πέπον, οὐ μὲν γάρ τοι Ἄρης θανάτοιο τελευτὴν
AS.358	ἀρκέσει, εἰ δὴ νῶι συνοισόμεθα πτολεμίζειν.
AS.359	ἤδη μέν τέ ἕ φημι καὶ ἄλλοτε πειρηθῆναι
AS.360	ἔγχεος ἡμετέρου, ὅθ' ὑπὲρ Πύλου ἠμαθόεντος
AS.361	ἀντίος ἔστη ἐμεῖο, μάχης ἄμοτον μενεαίνων.
AS.362	τρὶς μὲν ἐμῷ ὑπὸ δουρὶ τυπεὶς ἠρείσατο γαίῃ
AS.363	οὐταμένου σάκεος, τὸ δὲ τέτρατον ἤλασα μηρὸν
AS.364	παντὶ μένει σπεύδων, διὰ δὲ μέγα σαρκὸς ἄραξα:
AS.365	πρηνὴς δ' ἐν κονίῃσι χαμαὶ πέσεν ἔγχεος ὁρμῇ.
AS.366	ἔνθα κε δὴ λωβητὸς ἐν ἀθανάτοισιν ἐτύχθη
AS.367	χερσὶν ὕφ' ἡμετέρῃσι λιπὼν ἔναρα βροτόεντα ..."
AS.368	ὣς ἔφατ': οὐδ' ἄρα Κύκνος ἐυμμελίης ἐμενοίνα
AS.369	τῷ ἐπιπειθόμενος ἐχέμεν ἐρυσάρματας ἵππους.
AS.370	δὴ τότ' ἀπ' εὐπλεκέων δίφρων θόρον αἶψ' ἐπὶ γαῖαν
AS.371	παῖς τε Διὸς μεγάλου καὶ Ἐνυαλίοιο ἄνακτος:
AS.372	ἡνίοχοι δ' ἔμπλην ἔλασαν καλλίτριχας ἵππους.
AS.373	τῶν δ' ὑπὸ σευομένων κανάχιζε πόσ' εὐρεῖα χθών
AS.374	ὡς δ' ὅτ' ἀφ' ὑψηλῆς κορυφῆς ὄρεος μεγάλοιο
AS.375	πέτραι ἀποθρώσκωσιν, ἐπ' ἀλλήλαις δὲ πέσωσι,
AS.376	πολλαὶ δὲ δρῦς ὑψίκομοι, πολλαὶ δέ τε πεῦκαι
AS.377	αἴγειροί τε τανύρριζοι ῥήγνυνται ὑπ' αὐτέων
AS.378	ῥίμφα κυλινδομένων, ἧος πεδίονδ' ἀφίκωνται,
AS.379	ὣς οἳ ἐπ' ἀλλήλοισι πέσον μέγα κεκλήγοντες.
AS.380	πᾶσα δὲ Μυρμιδόνων τε πόλις κλειτή τ' Ἰαωλκὸς
AS.381	Ἄρνη τ' ἠδ' Ἑλίκη Ἄνθειά τε ποιήεσσα
AS.382	φωνῇ ὑπ' ἀμφοτέρων μεγάλ' ἴαχον: οἳ δ' ἀλαλητῷ
AS.383	θεσπεσίῳ σύνισαν: μέγα δ' ἔκτυπε μητίετα Ζεύς,
AS.384	[κὰδ δ' ἄρ' ἀπ' οὐρανόθεν ψιάδας βάλεν αἱματοέσσας,]
AS.385	σῆμα τιθεὶς πολέμοιο ἑῷ μεγαθαρσέι παιδί.
AS.386	οἷος δ' ἐν βήσσῃς ὄρεος χαλεπὸς προϊδέσθαι
AS.387	κάπρος χαυλιόδων φρονέει [δὲ] θυμῷ μαχέσασθαι
AS.388	ἀνδράσι θηρευτῇς, θήγει δέ τε λευκὸν ὀδόντα
AS.389	δοχμωθείς, ἀφρὸς δὲ περὶ στόμα μαστιχόωντι
AS.390	λείβεται, ὄσσε δέ οἱ πυρὶ λαμπετόωντι ἔικτον,
AS.391	ὀρθὰς δ' ἐν λοφιῇ φρίσσει τρίχας ἀμφί τε δειρήν:
AS.392	τῷ ἴκελος Διὸς υἱὸς ἀφ' ἱππείου θόρε δίφρου.
AS.393	ἦμος δὲ χλοερῷ κυανόπτερος ἠχέτα τέττιξ
AS.394	ὄζῳ ἐφεζόμενος θέρος ἀνθρώποισιν ἀείδειν
AS.395	ἄρχεται, ᾧ τε πόσις καὶ βρῶσις θῆλυς ἐέρση,
AS.396	καί τε πανημέριός τε καὶ ἠῷος χέει αὐδὴν
AS.397	ἴδει ἐν αἰνοτάτῳ, ὅτε τε χρόα Σείριος ἄζει,
AS.398	τῆμος δὴ [κέγχροισι πέρι γλῶχες τελέθουσι
AS.399	τούς τε θέρει σπείρουσιν, ὅτ' ὄμφακες αἰόλλονται,
AS.400	οἷα Διώνυσος δῶκ' ἀνδράσι χάρμα καὶ ἄχθος:
AS.401	τὴν ὥρην] μάρναντο, πολὺς δ' ὀρυμαγδὸς ὀρώρει.
AS.402	ὡς δὲ λέοντε δύω ἀμφὶ κταμένης ἐλάφοιο
AS.403	ἀλλήλοις κοτέοντες ἐπὶ σφέας ὁρμήσωσι,
AS.404	δεινὴ δέ σφ' ἰαχὴ ἄραβός θ' ἅμα γίνετ' ὀδόντων ...
AS.405	[οἳ δ' ὥς τ' αἰγυπιοὶ γαμψώνυχες, ἀγκυλοχῆλαι,
AS.406	πέτρῃ ἐφ' ὑψηλῇ μεγάλα κλάζοντε μάχωνται
AS.407	αἰγὸς ὀρεσσινόμου ἢ ἀγροτέρης ἐλάφοιο
AS.408	πίονος, ἥν τ' ἐδάμασσε βαλὼν αἰζήιος ἀνὴρ
AS.409	ἰῷ ἀπὸ νευρῆς, αὐτὸς δ' ἀπαλήσεται ἄλλῃ
AS.410	χώρου ἄιδρις ἐών: οἳ δ' ὀτραλέως ἐνόησαν,
AS.411	ἐσσυμένως δέ οἱ ἀμφὶ μάχην δριμεῖαν ἔθεντο:
AS.412	ὣς οἳ κεκλήγοντες ἐπ' ἀλλήλοισιν ὄρουσαν.]
AS.413	ἔνθ' ἦ τοι Κύκνος μέν, ὑπερμενέος Διὸς υἱὸν
AS.414	κτεινέμεναι μεμαώς, σάκει ἔμβαλε χάλκεον ἔγχος,
AS.415	οὐδ' ἔρρηξεν χαλκός, ἔρυτο δὲ δῶρα θεοῖο:
AS.416	Ἀμφιτρυωνιάδης δέ, βίη Ἡρακληείη,
AS.417	μεσσηγὺς κόρυθός τε καὶ ἀσπίδος ἔγχεϊ μακρῷ
AS.418	αὐχένα γυμνωθέντα θοῶς ὑπένερθε γενείου
AS.419	ἤλασ' ἐπικρατέως, ἀπὸ δ' ἄμφω κέρσε τένοντε
AS.420	ἀνδροφόνος μελίη: μέγα γὰρ σθένος ἔμπεσε φωτός.
AS.421	ἤριπε δ', ὡς ὅτε τις δρῦς ἤριπεν ἢ ὅτε πεύκη
AS.422	ἠλίβατος, πληγεῖσα Διὸς ψολόεντι κεραυνῷ:
AS.423	ὣς ἔριπ', ἀμφὶ δέ οἱ βράχε τεύχεα ποικίλα χαλκῷ.
AS.424	τὸν μὲν ἔπειτ' εἴασε Διὸς ταλακάρδιος υἱός,
AS.425	αὐτὸς δὲ βροτολοιγὸν Ἄρην προσιόντα δοκεύσας,
AS.426	δεινὸν ὁρῶν ὄσσοισι, λέων ὣς σώματι κύρσας,
AS.427	ὅς τε μάλ' ἐνδυκέως ῥινὸν κρατεροῖς ὀνύχεσσι
AS.428	σχίσσας ὅττι τάχιστα μελίφρονα θυμὸν ἀπηύρα:
AS.429	ἐμ μένεος δ' ἄρα τοῦ γε κελαινὸν πίμπλαται ἦτορ:
AS.430	γλαυκιόων δ' ὄσσοις δεινὸν πλευράς τε καὶ ὤμους
AS.431	οὐρῇ μαστιόων ποσσὶν γλάφει, οὐδέ τις αὐτὸν
AS.432	ἔτλη ἐς ἄντα ἰδὼν σχεδὸν ἐλθέμεν οὐδὲ μάχεσθαι:
AS.433	τοῖος ἄρ' Ἀμφιτρυωνιάδης, ἀκόρητος ἀυτῆς,
AS.434	ἀντίος ἔστη Ἄρηος, ἐνὶ φρεσὶ θάρσος ἀέξων,
AS.435	ἐσσυμένως: ὃ δέ οἱ σχεδὸν ἤλυθεν ἀχνύμενος κῆρ.
AS.436	[ἀμφότεροι δ' ἰάχοντες ἐπ' ἀλλήλοισιν ὄρουσαν.]
AS.437	ὡς δ' ὅτ' ἀπὸ μεγάλου πέτρη πρηῶνος ὀρούσῃ,
AS.438	μακρὰ δ' ἐπιθρώσκουσα κυλίνδεται, ἣ δέ τε ἠχῇ
AS.439	ἔρχεται ἐμμεμαυῖα: πάγος δέ οἱ ἀντεβόλησεν
AS.440	ὑψηλός, τῷ δὴ συνενείκεται, ἔνθα μιν ἴσχει:
AS.441	τὼς [ἄρ]' ὃ μὲν ἰαχῇ βρισάρματος οὔλιος Ἄρης
AS.442	κεκληγὼς ἐπόρουσεν, ὃ δ' ἐμμαπέως ὑπέδεκτο.
AS.443	αὐτὰρ Ἀθηναίη, κούρη Διὸς αἰγιόχοιο,
AS.444	ἀντίη ἦλθεν Ἄρηος ἐρεμνὴν αἰγίδ' ἔχουσα:
AS.445	δεινὰ δ' ὑπόδρα ἰδοῦσ' ἔπεα πτερόεντα προσηύδα:
AS.446	"ἆρες, ἔπισχε μένος κρατερὸν καὶ χεῖρας ἀάπτους:
AS.447	οὐ γάρ τοι θέμις ἐστὶν ἀπὸ κλυτὰ τεύχεα δῦσαι
AS.448	Ἡρακλέα κτείναντα, Διὸς θρασυκάρδιον υἱόν:
AS.449	ἀλλ' ἄγε παῦε μάχης, μηδ' ἀντίος ἵστασ' ἐμεῖο."
AS.450	ὣς ἔφατ': ἀλλ' οὐ πεῖθ' Ἄρεος μεγαλήτορα θυμόν,
AS.451	ἀλλὰ μέγα ἰάχων, φλογὶ εἴκελα τεύχεα πάλλων
AS.452	καρπαλίμως ἐπόρουσε βίῃ Ἡρακληείῃ
AS.453	κακκτάμεναι μεμαώς: καί ῥ' ἔμβαλε χάλκεον ἔγχος,
AS.454	σπερχνὸν παιδὸς ἑοῦ κοτέων περὶ τεθνηῶτος,
AS.455	ἐν σάκεϊ μεγάλῳ. ἀπὸ δὲ γλαυκῶπις Ἀθήνη
AS.456	ἔγχεος ὁρμὴν ἔτραπ' ὀρεξαμένη ἀπὸ δίφρου.
AS.457	δριμὺ δ' Ἄρη' ἄχος εἷλεν: ἐρυσσάμενος δ' ἄορ ὀξὺ
AS.458	ἔσσυτ' ἐφ' Ἡρακλέα κρατερόφρονα: τὸν δ' ἐπιόντα
AS.459	Ἀμφιτρυωνιάδης, δεινῆς ἀκόρητος ἀυτῆς,
AS.460	μηρὸν γυμνωθέντα σάκευς ὑπὸ δαιδαλέοιο
AS.461	οὔτασ' ἐπικρατέως: διὰ δὲ μέγα σαρκὸς ἄραξε
AS.462	δούρατι νωμήσας, ἐπὶ δὲ χθονὶ κάββαλε μέσσῃ.
AS.463	τῷ δὲ Φόβος καὶ Δεῖμος ἐύτροχον ἅρμα καὶ ἵππους
AS.464	ἤλασαν αἶψ' ἐγγύς, καὶ ἀπὸ χθονὸς εὐρυοδείης
AS.465	ἐς δίφρον θῆκαν πολυδαίδαλον: αἶψα δ' ἔπειτα
AS.466	ἵππους μαστιέτην, ἵκοντο δὲ μακρὸν Ὄλυμπον.
AS.467	υἱὸς δ' Ἀλκμήνης καὶ κυδάλιμος Ἰόλαος
AS.468	Κύκνον σκυλεύσαντες ἀπ' ὤμων τεύχεα καλὰ
AS.469	νίσοντ': αἶψα δ' ἔπειτα πόλιν Τρηχῖνος ἵκοντο
AS.470	ἵπποις ὠκυπόδεσσιν. ἀτὰρ γλαυκῶπις Ἀθήνη
AS.471	ἐξίκετ' Οὔλυμπόν τε μέγαν καὶ δώματα πατρός.
AS.472	Κύκνον δ' αὖ Κήυξ θάπτεν καὶ λαὸς ἀπείρων,
AS.473	οἵ ῥ' ἐγγὺς ναῖον πόλιος κλειτοῦ βασιλῆος,
AS.474	[Ἄνθην Μυρμιδόνων τε πόλιν κλειτήν τ' Ἰαωλκὸν
AS.475	Ἄρνην τ' ἠδ' Ἑλίκην: πολλὸς δ' ἠγείρετο λαός,]
AS.476	τιμῶντες Κήυκα, φίλον μακάρεσσι θεοῖσιν.
AS.477	τοῦ δὲ τάφον καὶ σῆμ' ἀιδὲς ποίησεν Ἄναυρος
AS.478	ὄμβρῳ χειμερίῳ πλήθων: τὼς γάρ μιν Ἀπόλλων
AS.479	Λητοΐδης ἤνωξ', ὅτι ῥα κλειτὰς ἑκατόμβας
AS.480	ὅστις ἄγοι Πυθοῖδε βίῃ σύλασκε δοκεύων.
HF.1,1	νῦν δὲ γυναικῶν φῦλον ἀείσατε, ἡδυέπειαι
HF.1,2	Μοῦσαι Ὀλυμπιάδες, κοῦραι Διὸς αἰγιόχοιο,
HF.1,3	αἳ τότ' ἄρισται ἔσαν
HF.1,4	μίτρας τ' ἀλλύσαντο
HF.1,5	μισγόμεναι θεοῖς[ιν
HF.1,6	ξυναὶ γὰρ τότε δαῖτες ἔσαν, ξυνοὶ δὲ θόωκοι
HF.1,7	ἀθανάτοις τε θεοῖσι καταθνητοῖς τ' ἀνθρώποις.
HF.1,8	οὐδ' ἄρα ἰσαίωνες ομ
HF.1,9	ἀνέρες ἠδὲ γυναῖκες ε
HF.1,10	ὀσσόμεν[ο]ι φρ[εσὶ] γῆρ[ας
HF.1,11	οἳ μὲν δηρὸν εκ
HF.1,12	ἠΐ[θ]εοι, τοὺς δ' εἶθ[αρ]ε
HF.1,13	ἀ[θ]άνατοι [νε]ότητ
HF.1,14	τάων ἔσπετε Μ[οῦσαι
HF.1,15	ὅσς[αι]ς δὴ παρελ[έξατ' Ὀλύμπιος εὐρύοπα Ζεὺς
HF.1,16	σ]περμ[αί]νων τα
HF.1,17	ς τε Π[ο]σειδάω[ν
HF.1,18	ν τ' Ἄρης
HF.1,19	ηιιντ
HF.1,20	στοσπ
HF.1,21	Ἑ]ρμῆς
HF.1,22	βίη Ἡ[ρακλῆος
HF.5,1	κούρη δ' ἐν μεγάροισιν ἀγαυοῦ Δευκαλίωνος
HF.5,2	Πανδώρη Διὶ πατρὶ θεῶν σημάντορι πάντων
HF.5,3	μιχθεῖσ' ἐν φιλότητι τέκε Γραικὸν μενεχάρμην
HF.7,1	ἣ δ' ὑποκυσαμένη Διὶ γείνατο τερπικεραύνωι
HF.7,2	υἷε δύω, Μάγνητα Μακηδόνα θ' ἱππιοχάρμην,
HF.7,3	οἳ περὶ Πιερίην καὶ Ὄλυμπον δώματ' ἔναιον
HF.8,1	Μάγνης δ' αὖ Δίκτυν τε καὶ ἀντίθεον Πολυδέκτεα.
HF.9,1	Ἕλληνος δ' ἐγένοντο φιλοπτολέμου βασιλῆος
HF.9,2	Δῶρός τε Ξοῦθός τε καὶ Αἴολος ἱππιοχάρμης
HF.10,1	Αἰολίδαι δ' ἐγένοντο θεμιστοπόλοι βασιλῆες
HF.10,2	Κρηθεὺς ἠδ' Ἀθάμας καὶ Σίσυφος αἰολομήτης
HF.10,3	Σαλμωνεύς τ' ἄδικος καὶ ὑπέρθυμος Περιήρης
HF.11,1	ίτην θ' ἑλικοβ[λέφαρον
HF.11,2	Π]ορθάων
HF.11,3	εγείνα[τ
HF.11,4	Ἀλ]κάθοόν τ[ε
HF.11,5	Ἱπποδά[μα
HF.11,6	τατος δὲ Πυλ
HF.11,7	ρ' Οἰνέος
HF.12,1	τὴν δ' Ἀμαρυγκείδης Ἱππόστρατος ὄζος Ἄρηος
HF.12,2	Φυκτέος ἀγλαὸς υἱὸς Ἐπειῶν ὄρχαμος ἀνδρῶν
HF.13,1	ὤικεε δ' Ὠλενίην πέτρην ποταμοῖο παρ' ὄχθας
HF.13,2	εὐρεῖος Πείροιο
HF.14,1	ἀγακλυτὸ[ς ἱππό]τα Τυδεύς
HF.14,2	ν ταναήκεϊ χαλκῶι
HF.14,3	ἀπη]ύρων Οἰνέα δῖον
HF.14,4	ν μένος ἀντιθέοιο
HF.14,5	θαλερὴν] ποιήσατ' ἄκοιτιν
HF.14,6	μακάρεσσι θεοῖσι
HF.14,7	ω δῶρα ἔδωκε
HF.14,8	καὶ γήραος ἦεν
HF.14,9	ε
HF.14,10	γέν]εθ' υἱός
HF.14,11	οισιν
HF.14,12	γείν]ατο παῖδα
HF.16,2	[ἀ]νθρώπων
HF.16,3	ναίει καί ῥ' ἁλιοι
HF.16,4	Κῆυξ δ' οὔτεπ
HF.16,5	παύεται ἀΐσσω[ν
HF.16,6	ἵεται Ἀλκυόνη[ς
HF.16,7	ἀλλὰ Διὸς κρυπ[τὸς πέλεται νόος, οὐδέ τις ἀνδρῶν
HF.16,8	φράσσασθαι δύ[ναται
HF.16,9	τὴν δ[' αὖ] Μυρμι[δόνος κρατερὸν μένος ἀντιθέοιο
HF.16,10	Πεισιδίκην ὤπυ[ιε
HF.16,11	ἣ δ' ἔτεκ' Ἄντιφ[ον υἷα καὶ Ἄκτορα
HF.16,12	ἣ δὲ Ποσειδάω[νος ἐν ἀγκοίνηισι μιγεῖσα
HF.16,13	Αἰολιο μ
HF.17,1	προν
HF.17,3	καλλιπά[ρ]ηον
HF.17,4	ϊερον, ὧι ποτ[ε] νύμφη
HF.17,5	χαρίε]σσα μίγη φιλό[τη]τι καὶ ε[ὐνῆι:
HF.17,6	ην περιτελλομένων ἐνιαυ[τῶν
HF.17,7	ν πολυήρατον εἶδος ἔχους[αν.
HF.17,8	ἐκόμισσε πατήρ, ὀΐων τε καὶ αἰγ[ῶν
HF.17,9	ν ἔδουσάν τε κ[ρ]έα μι
HF.17,10	τι]ς ἰδεῖν δύνατο θνητῶν ἀνθρ[ώπων
HF.17,11	αροις νην κικλήσκεσκον
HF.17,12	Ἄ]κτωρ [θαλ]ερὴν ποιήσατ' ἄκοι[τιν
HF.17,13	εος γαιηόχου ἐννοσιγαίου:
HF.17,14	ἣ δ' ἄρ' ἐνὶ μεγ]άροις διδυμάονε γείνατο τέκ[νω
HF.17,15	Ἄκτορι κυσαμ]ένη καὶ ἐρικτύπωι ἐννοσιγαί[ωι,
HF.17,16	ἀπλήτω, Κτέα]τόν τε καὶ Εὔρυτον, οἷσι πόδες [μ]έν
HF.17,17	ἦν τέτορες, κ]εφαλαὶ δὲ δύω ἰδὲ χεῖρες εεισν
HF.17,18	ὤ]μων δφυκαπισχι μεν
HF.17,19	ντο θεοί α ιηκ αι
HF.21,1	αμβατο
HF.21,2	ολων
HF.21,3	νοπ
HF.22,1	λικος
HF.22,2	ειηι
HF.22,3	ν ὁμοίη
HF.22,4	Ἀ]γήνο[ρ]ος ἰσοθέοι[ο
HF.22,5	Δημοδίκη,] τὴν πλεῖστοι ἐπιχθονίων ἀνθρώπων
HF.22,6	μνήστευον, καὶ πολλὰ [περ]ικλυτὰ δῶρ' ὀνόμηναν
HF.22,7	ἴφθιμοι βασιλῆες, ἀπειρέσιον [μ]ετὰ εἶδος.
HF.22,8	ἀλλά οἱ οὔ ποτε θυμὸν ἐνὶ] στήθεσσιν ἔπειθο[ν
HF.22,9	παραὶ λ]έχεσιν καλέεσθαι
HF.23,1	εδρας
HF.23,2	ὑστατ
HF.23,3	ἠ' οἷαι κ[οῦραι
HF.23,4	τρεῖς ο[ἷαί τε θεαί, περικαλλέα ἔργ' εἰδυῖαι,
HF.23,5	Λήδη [τ' Ἀλθαίη τε Ὑπερμήστρη τε βοῶπις
HF.23,6	Αἰτωλ
HF.23,7	ἣ μὲν [Τυνδαρέου θαλερὸν λέχο]ς εἰσαναβᾶσα
HF.23,8	Λήδη ἐ[υπλόκαμος ἰκέλη φαέεσσ]ι σελήνης
HF.23,9	γείνατ[ο Τιμάνδρην τε Κλυταιμήστρ]ην τε βοῶπ[ιν
HF.23,10	Φυλο[νόην θ' ἣ εἶδος ἐρήριστ' ἀθαν]άτηισι.
HF.23,11	τὴν ἰο]χέαιρα,
HF.23,12	θῆκ[εν δ' ἀθάνατον καὶ ἀγήραον ἤ]ματα πάντ[α.
HF.23,13	γῆμ[ε δ' ἑὸν διὰ κάλλος ἄναξ ἀνδρ]ῶν Ἀγαμέμνων
HF.23,14	κού[ρην Τυνδαρέοιο Κλυταιμήσ]τρην κυανῶπ[ιν:
HF.23,15	ἣ τ[έκεν Ἰφιμέδην καλλίσφυ]ρον ἐν μεγάρο[ισιν
HF.23,16	Ἠλέκτρην θ' ἣ εἶδος ἐρήριστ' ἀ[θανά]τηισιν.
HF.23,17	Ἰφιμέδην μὲν σφάξαν ἐυκνή[μ]ιδες Ἀχαιοὶ
HF.23,18	βωμῶ[ι ἔπ' Ἀρτέμιδος χρυσηλακ]άτ[ου] κελαδεινῆς,
HF.23,19	ἤματ[ι τῶι ὅτε νηυσὶν ἀνέπλ]εον Ἴλιον ε[ἴσω
HF.23,20	ποινὴ[ν τεισόμενοι καλλισ]φύρου Ἀργειώ[νη]ς,
HF.23,21	εἴδω[λον: αὐτὴν δ' ἐλαφηβό]λος ἰοχέαιρα
HF.23,22	ῥεῖα μάλ' ἐξεσά[ωσε, καὶ ἀμβροσ]ίην [ἐρ]ατε[ινὴν
HF.23,23	στάξε κατὰ κρῆ[θεν, ἵνα οἱ χ]ρὼς [ἔ]μπε[δ]ο[σ] ε[ἴη,
HF.23,24	θῆκεν δ' ἀθάνατο[ν καὶ ἀγήρ]αον ἤμα[τα πάντα.
HF.23,25	τὴν δὴ νῦν καλέο[υσιν ἐπὶ χ]θονὶ φῦλ' ἀν[θρώπων
HF.23,26	Ἄρτεμιν εἰνοδί[ην, πρόπολον κλυ]τοῦ ἰ[ο]χ[ε]αίρ[ης.
HF.23,27	λοῖσθον δ' ἐν μεγά[ροισι Κλυτ]αιμήστρη κυα[νῶπις
HF.23,28	γείναθ' ὑποδμηθ[εῖσ' Ἀγαμέμν]ον[ι δῖ]ον Ὀρέ[στην,
HF.23,29	ὅς ῥα καὶ ἡβήσας ἀπε[τείσατο π]ατροφο[ν]ῆα,
HF.23,30	κτεῖνε δὲ μητέρα [ἣν ὑπερήν]ορα νηλέι [χαλκῶι.
HF.23,31	Τιμάνδρην δ' Ἔχεμος θαλερὴν ποιήσατ' ἄκοιτιν,
HF.23,32	ὃς πάσης Τεγ[έης ἠδ' Ἀρκαδίησ] πολυμήλου
HF.23,33	ἀφνειὸς ἤνας[σε, φίλος μακάρεσσι θ]εο[ῖ]σιν:
HF.23,34	ἥ οἱ Λαόδοκον μ[εγαλήτορα ποιμέν]α λαῶν
HF.23,35	γ]είνα[θ]' ὑποδμη[θεῖσα διὰ] χρυσῆν Ἀφ[ροδίτην
HF.23,36	ἐ]μβας[ίλευε η
HF.23,37	ν χο
HF.23,38	Ὀ]λύμπι
HF.23,39	ἀε]θλοφόρο[ν Πολυδεύκεα
HF.23,40	ν
HF.25,1	ὅς μιν
HF.25,2	ἔγχει μάρνασθα[ι
HF.25,3	πλή[γ] γ' Ἡρακλῆ[ος
HF.25,4	αυτ
HF.25,5	ξανθοκόμη
HF.25,6	τοῦ καὶ ἀπ' ὀφθ[αλμῶν
HF.25,7	γοργ α
HF.25,8	θηρο νδ
HF.25,9	οὔτέ τις ἐν πολέμ[ωι φθισήνο]ρι δακρυόε[ντι
HF.25,10	ἔτλη ἐσάντα ἰδὼ[ν μεῖναι κρατερ]ὸν Μελέαγ[ρον
HF.25,11	ἀνδρῶν ἡρώων, ὁπότ[' ἰθύοι] ἄντα μάχες[θαι.
HF.25,12	ἀλλ' ὑπ' Ἀπόλλωνος χερ[σὶν  θ
HF.25,13	μαρνάμενος Κουρ[ῆσι περὶ Πλ]ε[υ]ρῶν[ι] μακεδνῆι.
HF.25,14	τοὺς δ' ἄλλους Οἰνῆϊ [τέκ]' Ἀλθαίη κυα[ν]ῶ[π]ις,
HF.25,15	Φηρέα θ' ἱππόδαμ[ον καὶ ἐυμ]μελίη[ν Ἀγέ]λαον
HF.25,16	Τοξέα τε Κλύμενό[ν τε ἄνακ]τ' ἀτάλαντ[ον] Ἄρηϊ
HF.25,17	Γόργην τ' ἠύκομον κ[αὶ ἐπί]φ[ρ]ονα Δηϊάνειραν,
HF.25,18	ἣ τέχ' ὑποδμηθεῖ[σα βίηι Ἡρ]ακλη[ε]ίηι
HF.25,19	Ὕλλον καὶ Γλῆνον καὶ [Κτή]σιππον καὶ Ὀνείτην:
HF.25,20	τοὺς τέκε καὶ δείν' ἔρξ[', ἐπεὶ ἀάσατ]ο μέγα θυμῶι,
HF.25,21	ὁππότε φάρμακον ἐπιχρί]σασα χιτῶνα
HF.25,22	δῶκε Λίχηι κήρυ[κι] φ[έρειν: ὃ δὲ δῶ]κεν ἄνακτι
HF.25,23	Ἀμφιτρυωνιά[δ]ηι Ἡ[ρακλῆϊ πτολιπό]ρθωι.
HF.25,24	δ[εξ]αμένωι δέ ο[ἱ αἶψα τέλος θανάτοι]ο παρέστη:
HF.25,25	καὶ] θάνε καί ῥ' Ἀΐδ[αο πολύστονον ἵκε]το δῶμα.
HF.25,26	νῦν δ' ἤδη θεός ἐστι, κακῶν δ' ἐξήλυθε πάντων,
HF.25,27	ζώει δ' ἔνθά περ ἄλλοι Ὀλύμπια δώματ' ἔχοντες
HF.25,28	ἀθάνατος καὶ ἄγηρος, ἔχων καλλ[ίσ]φυρον Ἥβην,
HF.25,29	παῖδα Διὸς μεγάλοιο καὶ Ἥρης χρυσοπεδίλου:
HF.25,30	τὸν πρὶν μέν ῥ' ἤχθηρε θεὰ λευκώλενος Ἥρη
HF.25,31	ἔκ τε θεῶν μακάρων ἔκ τε θνητῶν ἀνθρώ[πων,
HF.25,32	νῦν δ' ἤδη πεφίληκε, τίει δέ μιν ἔξοχον ἄλλ[ων
HF.25,33	ἀθανάτων μετά γ' αὐτὸν ἐρισθενέα Κρ[ο]νίωνα.
HF.25,34	δ[ῖα δ]' Ὑπερμήστρη λαῶν ἀγὸν Ἀμφιάρηον
HF.25,35	γε[ί]νατ' Ὀϊκλῆος θαλερὸν λέχος εἰσαναβᾶσα
HF.25,36	Ἄ[ρ]γει ἐν ἱπποβότωι πολέων ἡγήτορα λαῶν:
HF.25,37	ὅς ῥ' ἀγαθὸς μὲν ἔην ἀγορῆι, ἀγαθὸς δὲ μάχεσθαι,
HF.25,38	ἐ[σ]θλὸς δ' ἐν πραπίδεσσι, φίλος δ' ἦν ἀθανάτοισι:
HF.25,39	γείνατο δ' Ἰφιάνειραν ἐπήρατον εἶδος ἔχουσα[ν
HF.25,40	Ἔνδηόν τε ἄνακτ' ἀνδρῶν ἠύν τε μέγαν τε
HF.26,1	λλε πρὸ γάμοιο δάμη
HF.26,2	Ἀμφίμαχος κρατερ
HF.26,3	ειηις Σπάρτην ἐς [κα]λλ[ιγύναικα:
HF.26,4	ἥ [ο]ἱ ἐ[γεί]νατο παῖδα μεγασθενέ ιο
HF.26,5	ἠ' οἷαι [κο]ῦραι Πορθάονος ἐξεγέν[οντο
HF.26,6	τρε[ῖς, ο]ἷαί τε θεαί, περικαλλέα [ἔργ' εἰδυῖα]ι:
HF.26,7	τ[ά]ς ποτε [Λ]αο[θό]η κρείουσ' Ὑπερηῒς ἀ[μύ]μων
HF.26,8	γεί]νατο Παρθᾶνος [θ]α[λ]ερὸν λέχ[οσ] ε[ἰσ]αναβᾶσα,
HF.26,9	Εὐρ]υθεμίστην τε Στρατ[ο]νίκην [τ]ε Στ[ε]ρόπην τε.
HF.26,10	τα]ὶ δο  Νυμφάων καλλιπ[λο]κάμ[ω]ν συνοπηδοὶ
HF.26,11	Μο[υ]σέων τε [κα]τ' ο[ὔρεα] βη[σ]σήεντα
HF.26,12	ἔσχο[ν Π]αρνησσοῦ τ' ἄκρα κάρηνα
HF.26,13	με[ν]αι χρυσο[σ]τεφάνου Ἀφροδίτης
HF.26,14	εχ φ αμοντες
HF.26,15	νυ πολλὰ κ μῶνας ἵκοντο
HF.26,16	παρ τι μάκρ' ο[ὔρεα οἰ]κείουσαι,
HF.26,17	δώματ[α λείπο]υσαι π[ατρὸς καὶ μητ]έρα κεδνήν.
HF.26,18	αἵ ῥα τότ' ε[ἴ]δει ἀγαλ[λόμεναι καὶ ἀϊδ]ρείηισιν
HF.26,19	ἀμφὶ περὶ κρ [ἀργ]υροδίνεω
HF.26,20	ἠέριαι στεῖβο[ν ἐέρ]σην
HF.26,21	ἄνθεα μαι[ό]μεν[αι κεφαλῆις εὐώ]δεα κόσμον:
HF.26,22	τάων μ με Φοῖβος Ἀπόλλων,
HF.26,23	βῆ δὲ φέ[ρ]ων ἀνάε[δ]ν[ον ἐύζωνον] Στ[ρ]α[τ]ονίκην:
HF.26,24	δῶκε δὲ π[αι]δὶ [φί]λωι θαλ[ερ]ὴν [κ]εκλῆσθαι ἄκοιτιν
HF.26,25	ἀ]ντιθέωι Μελ[αν]ῆϊ, [τὸν οὔρ]ε[σι] πότνια νύμφη
HF.26,26	Ο]ἰτη[ῒ]ς Προ[ν]ό[η ωματ ου
HF.26,27	τῶι δ' ὑποκυσαμένη καλλίζωνος Στρατονίκη
HF.26,28	Εὔρυτον ἐν μεγάροισιν ἐγείνατο φίλτατον υἱόν.
HF.26,29	τοῦ δ' υἱεῖς ἐγένοντο Δηΐων [τε] Κλυτίος τε
HF.26,30	Τοξεύς τ' ἀντίθεος ἠδ' Ἴφιτος ὄζος Ἄρηος.
HF.26,31	τοὺς δὲ μέθ' ὁπλοτάτην τέκετο ξανθὴν Ἰόλειαν,
HF.26,32	τ[ῆς ἕ]νεκ' Οἰχ[αλ]ίη[ν
HF.26,33	Ἀμφι]τρυωνιάδης
HF.26,34	τ]ὴν [δ]' αὐτέων παρὰ πα[τρ
HF.26,35	Θές[τ]ιος ἱππόδ[α]μος δ
HF.26,36	ἠγάγεθ' ἵππ[ο]ισίν τε [καὶ ἅρμασι κολλητοῖσι
HF.26,37	μυρία ἕ[δ]να [πο]ρώ[ν
HF.26,27B	ἣ δ' ὑποκυσαμένη καλλίζωνος Στρατινίκη
HF.26,28B	Εὔρυτον ἐν μεγάροισιν ἐγείνατο φίλτατον υἱόν.
HF.26,29B	τοῦ δ' υἱεῖς ἐγένοντο Δηΐων [τε] Κλυτίος τε
HF.26,30B	Τοξεύς τ' ἀντίθεος ἠδ' Ἴφιτος ὄζος Ἄρηος:
HF.26,31B	τοὺς δὲ μέθ' ὁπλοτάτην τέκετο ξανθὴν Ιόλειαν
HF.26,31A	Ἀντιόχη κρείουσα παλαιὸν γένος Ναυβολίδαο.
HF.27,1	νῆσον ἐς Ἀνθεμόεσσαν, ἵνά σφισι δῶκε Κρονίων.
HF.29,1	ερι τῶνδε
HF.29,2	γυναῖκες
HF.29,3	ν ἵκοντο
HF.29,4	κ]ατέλεξαν
HF.29,5	ν ἐνισπεῖ[ν
HF.29,6	ε γὰρ αἰνῶ[ς
HF.29,8	αι:
HF.29,9	γυ]ναικ
HF.30,1	γν ωπ
HF.30,2	ταμη ηδο
HF.30,3	ο]ὐρανοῦ ἀ[στερ]όεντος
HF.30,4	ὡ]πλίζετο μ[ών]υχας ἵππου[ς
HF.30,5	χαλκέους [τε λ]έβητας
HF.30,6	θοον ἅρμα [καὶ] ἵππους
HF.30,7	χάλκεοί τε λ[έβ]ητες
HF.30,8	πατὴ]ρ ἀνδρῶν τε [θε]ῶν τε
HF.30,9	ὑπὸ ζυγῶι ἅρματ' ἔχοντας
HF.30,10	σέ]λας πυρὸς αἰθ[ο]μένοιο
HF.30,11	ἐ]πὶ χθονὶ φῦλ' ἀνθρώπων
HF.30,12	ν. ὁ δ' ἀγᾶτ[ο πατ]ὴρ ἀνδρῶν τε θεῶν τ[ε,
HF.30,13	σκληρὸν δ]' ἐβρόντ[ησεν ἀπ]' οὐρανοῦ ἀστερόεντος
HF.30,14	ον δή: ἐτ[ί]ναξε δὲ γαῖαν ἅπασαν.
HF.30,15	βῆ δὲ κατ' Ο]ὐλύμποιο [χο]λούμενος, αἶψα δ' ἵκανεν
HF.30,16	λαοὺς Σαλμ]ωνῆος ἀτ[ασ]θάλου, οἳ τάχ' ἔμελλον
HF.30,17	πείσεσθ' ἔρ]γ' ἀΐδηλα δι' ὑβ[ρ]ιστὴν βασιλῆα:
HF.30,18	τοὺς δ' ἔβα]λεν βροντῆι [τε κ]αὶ αἰθαλόεντι κεραυνῶι.
HF.30,19	ὣς λαοὺς ἀπε]τίνεθ' ὑπερβ[ασίην] βασιλῆος.
HF.30,20	ς παῖδάς τε γ[υν]αῖκά τε οἰκῆάς τε,
HF.30,21	πό]λιν καὶ δώμα[τ' ίρρυτα θῆκεν ἀίστως,
HF.30,22	τὸν δὲ λα]βὼν ἔρριψ' ἐς Τ[ά]ρταρον ἠερόεντα,
HF.30,23	ὡς μή τισ] βροτὸς ἄλλος [ἐ]ρίζοι Ζηνὶ ἄνακτι.
HF.30,24	τοῦ δ' ἄρα] παῖς ἐλέλειπτο φίλη μακάρεσσι θεοῖσι
HF.30,25	Τυρὼ ἐυπ]λόκαμος ἰκέλη χ[ρ]υσῆι Ἀφρο[δ]ίτ[ηι,
HF.30,26	οὕνεκα νε]ικείεσκε καὶ ἤρ[ισε] Σαλμωνῆϊ
HF.30,27	συνεχές, οὐ]δ' εἴασκε θεοῖς [βροτὸν ἰσ]οφαρίζειν:
HF.30,28	τούνεκά] μιν ἐσάωσε πατὴρ ἀνδρῶν τε θεῶν τε.
HF.30,29	ἐ]ς Κρηθῆος ἀμύμονος ἤ[γ]αγεν οἶκον
HF.30,30	ἀσ]πασίως ὑπεδ[έ]ξατο καί ῥ' ἀτίταλλεν.
HF.30,31	αὐτὰρ ἐπεί] ῥ' ἥβης πολυηράτου ἐς τέλος ἦλθεν
HF.30,32	τῆ]ς γ' ἐράεσκε Ποσειδάων ἐνοσίχθων
HF.30,33	φιλότητι θεὸς βροτῶι, οὕνεκ' ἄρ' εἶδος
HF.30,34	πασάων προὔχεσκε γυναι]κῶν θηλυτεράων.
HF.30,35	ἣ δ' ἐπ' Ἐνιπῆος πωλέσκετο] καλὰ ῥέεθρα
HF.30,36	ν
HF.30,37	ται
HF.30,38	ε κούρη
HF.30,39	ς
HF.30,40	απατῆς
HF.30,41	ασε
HF.30,42	υν
HF.31,1	Ποσειδάων λ
HF.31,2	τέξεις δ' ἀγλαὰ τέκ]να, ἐπεὶ οὐκ ἀποφώ[λιοι εὐναὶ
HF.31,3	ἀθανάτων: σὺ δὲ τ]οὺς κομέειν ἀτιτα[λλέμεναί τε.
HF.31,4	ἵν' ἀγλαὰ τέκνα τ[εκ
HF.31,5	τανεμεσσητοι τε
HF.31,6	ὣς εἰπὼν ὃ μὲν αὖτισ] ἀγαστόνωι εμ
HF.31,7	η ἔβη οἶκόνδε [νέεσθαι
HF.31,8	ον
HF.33,1	ε βρ θυ
HF.33,2	Νηλέα κα]ὶ Πελίην πολέσιν λαοῖσι[ν ἄνακτας:
HF.33,3	καὶ τοὺσ] μὲν διένασσε πατὴρ ἀν[δρῶν τε θεῶν τε,
HF.33,4	νόσφιν δ]' ἀλλήλων ναῖον πτολίεθρα
HF.33,5	ἤτοι ὁ μ]ὲν Πύλον εἶχε καὶ ἔκτισε γῆν [ἐρατεινὴν
HF.33,6	Νηλεύς,] καί ῥα θύγατρ' Ἀμφίονος Ἰασίδα[ο
HF.33,7	Χλῶριν ἐ]ύζωνον θαλερὴν ποιήσατ' ἄκ[οιτιν.
HF.33,8	ἣ δέ οἱ ἐν μ]εγάροισιν ἐγείνατο φαίδιμα τέκ[να,
HF.33,9	Εὐαγόρην τ]ε καὶ Ἀντιμένην καὶ Ἀλάστορα [δῖον
HF.33,10	Ταῦρόν τ' Ἀσ]τέριόν τε Πυλάονά τε μεγάθυμ[ον
HF.33,11	Δηΐμαχόν τε] καὶ Εὐρύβιον κλειτόν τ' Ἐπίλαον
HF.33,12	Νέστορά τε Χ]ρομίον τε Περικλύμενόν τ' ἀγέρωχον,
HF.33,13	ὄλβιον, ὧι πόρε δῶρα Ποσειδάων ἐνοσίχθων
HF.33,14	παντοῖ', ἄλλοτε μὲν γὰρ ἐν ὀρνίθεσσι φάνεσκεν
HF.33,15	αἰετός, ἄλλοτε δ' αὖ γινέσκετο, θαῦμα ἰδέσθαι,
HF.33,16	μύρμηξ, ἄλλοτε δ' αὖτε μελισσέων ἀγλαὰ φῦλα,
HF.33,17	ἄλλοτε δεινὸς ὄφις καὶ ἀμείλιχος: εἶχε δὲ δῶρα
HF.33,18	παντοῖ' οὐκ ὀνομαστά, τά μιν καὶ ἔπειτα δόλωσε
HF.33,19	βουλῆι Ἀθηναίης: πολέας δ' ἀπόλεσσε καὶ ἄλλους
HF.33,20	μαρνάμενος Νηλῆος ἀγακλειτοῦ περὶ τεῖχος
HF.33,21	ο[ὗ] πατρός, πολέας δὲ μελαίνηι κηρὶ πέλασσε
HF.33,22	κ]τείνων. ἀλλ' ὅτε δή οἱ ἀγάσσατο Παλλὰς Ἀθήνη,
HF.33,23	πα]ῦσεν ἀριστεύοντα: βίην δ' Ἡρακληείην
HF.33,24	εἷ]λ' ἄχος ἄτλητον κραδίην, ὤλλυντο δὲ λαοί.
HF.33,25	ἤ]τοι ὁ μὲν ζυγοῦ ἄντα βίης Ἡρακληείης
HF.33,26	ὀ]μφαλῶι ἑζόμενος μεγάλων ἐπεμαίετο ἔργω[ν,
HF.33,27	φ]ῆ θ' Ἡρακλῆος στήσειν μένος ἱπποδάμοιο:
HF.33,28	νήπιος, οὐδ' ἔδδεισε Διὸς ταλασίφρονα παῖδα,
HF.33,29	αὐτὸν καὶ κλυτὰ τόξα, τά οἱ πόρε Φοῖβος Ἀπόλλων.
HF.33,30	ἀλλὰ] τότ' ἀντίος ἦλθε βίης Ἡρακληείης
HF.33,31	ιας, τῶι δὲ γλαυκῶπις Ἀθήνη
HF.33,32	Ἀμφιτρυωνι]άδηι θῆκ' εὐσχεθὲς ἐν παλάμηις[ι
HF.33,33	τόξον, καί οἱ φρ]άσσε Περικλύμενον θεοειδ[έα
HF.33,34	κεν κρατερὸν μένος α
HF.33,35	μενος τάνυσεν χείρε[σσι φίληισι
HF.33,36	τόξον, καὶ τα]χὺν ἰὸν ἐπὶ στρεπτῆς νευρῆς
HF.34,1	Νέστωρ δ' οἶος ἄλυξεν ἐν ἀνθεμόεντι Γερήνωι.
HF.35,1	βί]η Ἡρ[ακληε]ίη.
HF.35,2	ὄφρα μὲν οὖν ἔζ]ωε Περικλύ[μ]ενος θε[ο]ειδής,
HF.35,3	οὐκ ἐδύναντο Πύ]λον πραθέειν μάλα περ μεμαῶτες:
HF.35,4	ἀλλ' ὅτε δὴ θανάτο]ιο Π[ε]ρικλύμενον λάβε μοῖρα,
HF.35,5	ἐξαλάπαξε Πύλοιο πόλιν Δι]ὸς ἄ[λ]κιμο[σ] υἱός,
HF.35,6	κτεῖνε δὲ Νηλῆος ταλασίφρονος υἱέας ἐσθλούς,
HF.35,7	ἕνδεκα, δωδέκατος δὲ Γερήνιος ἱππότα Νέστωρ
HF.35,8	ξεῖνος ἐὼν ἐτύχησε παρ' ἱπποδάμοισι Γερηνοῖς:
HF.35,9	οὕτω δ' ἐξέφυγεν θάνατο]ν καὶ κῆ[ρ]α μέλαιναν.
HF.35,10	τοῦ δ' ἦν Ἀντίλοχός τε κα]ὶ αἰχμητὴς Θρασυμήδης
HF.35,11	Περσεύς τε Στρατίος τε καὶ Ἄρητοσ] κ[α]ὶ Ἐχέφρων
HF.35,12	Πεισιδίκη θ' ἣ εἶδος ἐρήριστ' ἀθανάτηι]σιν:
HF.35,13	τοὺς δὲ μέθ' ὁπλοτάτην τέκετο ξανθὴν] Πολυκάς[την
HF.35,14	Νέστορος ἐν φιλότητι Ἀναξιβίη ῥοδό]πηχυς
HF.35,15	ρτ
HF.36,1	τοῦ
HF.36,2	Περσεύς τε [Στρατίος τε καὶ Ἄρητος καὶ Ἐχέφρων
HF.36,3	Πεισιδίκη θ' ἣ εἶδος [ἐρήριστ' ἀθανάτηισιν:
HF.36,5	Νέστ[ορ
HF.37,1	νου, οὗ κλέος ες
HF.37,2	ἀργαλέα[σ]: μοῦνος δ' ὑπ[εδέξατο μάντις ἀμύμων.
HF.37,3	καὶ τὸ μὲ[ν] ἐξε[τ]έλεσσε, β
HF.37,4	δεσμὸν ἀεικὲς ἔχων
HF.37,5	μνᾶτο γὰρ αὐτοκασιγν[ήτωι, ἥρωι Βίαντι,
HF.37,6	ἤνυέ θ[]' ἱμερόεντα γάμ[ον
HF.37,7	βοῦς ἕλικας, καὶ ἄεθλον ἀμ[ύμονα δέξατο κούρην.
HF.37,8	Πηρὼ δ' [ἠ]ύκομος Ταλα[ὸν
HF.37,9	γείνατο παῖδα Βίαντο[ς
HF.37,10	οἵ δὲ καὶ εἰς Ἄργος Προῖ[το]ν πά[ρα δῖον ἵκοντο,
HF.37,11	ἔνθά σφιν μετέδωκ[ε
HF.37,12	ἴφθ[ι]μος Προῖτος κλῆρον
HF.37,13	ἱπποδάμωι τε [Βί]αντι [Μελάμποδί θ'
HF.37,14	μαντοσύνηις ἰήσατ', ἐπεὶ εφ
HF.37,15	ἠλοσύνην ἐνέηκε χολωσα[μεν
HF.37,16	αὕτη μὲν γενεὴ Νηλῆος
HF.37,17	αὐτὰρ ὅ γ' αὐτοῦ μ[ίμνεν ἐν εὐρυχόρωι Ἰαωλκῶι
HF.37,18	σκῆπτρον ἔχων [Πελίης
HF.37,19	τὰς τέκ
HF.37,20	Ἄλκηστιν μεν
HF.37,21	ἠύκομόν τε Μ[έδουσαν
HF.37,22	Πασιδίκην η
HF.37,23	τέκε
HF.40,1	Αἴσων, ὃς τέκεθ' υἱὸν Ἰήσονα ποιμένα λαῶν,
HF.40,2	ὃν Χείρων ἔθρεψ' ἐνὶ Πηλίωι ὑλήεντι
HF.41,1	ἐγὼ δ' ἐξ ἀγρόθεν ἥκω
HF.43,1	ἐ]υστέφανος Πολυμήλη.
HF.43,2	ἠ' οἵη θυγάτηρ Ἐρυσίχθονος ἀντι]θέοιο
HF.43,3	ου Τριοπίδαο
HF.43,4	Μήστρη ἐυπλόκαμος, Χαρίτων ἀ]μαρύγματ' ἔχουσα:
HF.43,5	τὸν δ' Αἴθων' ἐκάλεσσαν ἐπ]ών[υ]μ[ο]ν εἵνεκα λιμοῦ
HF.43,6	αἴθωνος κρατεροῦ φῦλα] θνητῶν ἀνθρώπων
HF.43,7	αἴθω]να δὲ λιμὸν ἅπαντες
HF.43,8	θ]νητο[ῖ]ς ἀνθρώποις
HF.43,9	πυκι]νὰ [φ]ρεσὶ μήδε' ἰδ[υι
HF.43,10	θεα νγε περν
HF.43,11	γυ]ναικῶν
HF.43,15	ετο τε
HF.43,16	γειν κ]ούρη
HF.43,17	σι κλ οις σι
HF.43,18	ἀπά]τησε πολύφρονά [πε]ρ μάλ' ἐόντ[α
HF.43,19	κού]ρην ἑλικώπιδα κ[αλλ]ιπάρηον
HF.43,20	τ' ἄλοχον θυμαρέ' ἄ[γε]σθαι
HF.43,21	γαρο ὑπέσ]χετ[ο] μυρία ἕδνα
HF.43,22	ἑ]κατὸν  ημερα δω
HF.43,23	ων βοῶν ἀ[γέλα]ς ἐριμύκω[ν
HF.43,24	ὀΐων  σα αἰγων
HF.43,25	εδέ]ξατο ε θυμῶι
HF.43,27	δαυ
HF.43,28	σας κρ
HF.43,29	σεπετ
HF.43,30	η τε γειτο καὶ ἐκ
HF.43,31	ην: ἣ δὲ λυθ[εῖ]σα φίλου μ[ετὰ δώματα πατρὸς
HF.43,32	ὤιχετ]' ἀπαΐξασα, γυνὴ δ' ἄφαρ α[ὖτις ἔγεντο
HF.43,33	πατρὸς ἐ]νὶ μεγάροισι: μετῆλθ[ε δὲ
HF.43,34	δη παρὰ μητρὶ ἐπο ης
HF.43,35	ἀ]μφ[ὶσ] δ' ἤθελ' ἄγειν κούρην υ
HF.43,36	αἶ]ψα [δ' ἄ]ρ' ἀ[λλ]ήλοις[ι]ν ἔρις καὶ ν[εῖκοσ] ἐτ[ύχθη
HF.43,37	Σισύφωι ἠδ' Αἴθωνι τανισφύρο[υ εἵ]νεκα [κούρης,
HF.43,38	ο]ὐδ' ἄρα τις δικάσαι [δύ]νατο βροτός: ἀλλ' αραπ
HF.43,39	ἐπ]έτρεψαν καὶ ἐπήινεσαν: ἣ δ' ἄρα τοῖ[σιν
HF.43,40	ἀ]τρεκέως διέθηκ[ε] δίκην δ
HF.43,41	"ε]ὖτέ τις ἀντ' ὤνοιο χατίζηι χ[ρῆ]μ' ἀνελ[έσθαι,
HF.43,42	ἀ]μφὶ μάλα χρῆν ὦν[ον τῖμον
HF.43,43	οὐ γ]ὰρ δὴ μεταμειπ[τόν, ἐπὴν τὰ] πρῶτ' [ἀποδώηι."
HF.43,44	αιφη ταύτηι δεδ ητα
HF.43,45	ε  οὐρήων α
HF.43,46	ε μεθ' ἡμιόνους τ
HF.43,47	μωνα
HF.43,48	σενδ το
HF.43,49	τοι μα[κ]άρων
HF.43,50	εν ελασσωνουν
HF.43,51	ἀ]νδρῶν δὲ προὔχεσκε νοήματά τε πραπ[ίδας τε,
HF.43,52	ἀ]λλ' οὔ πως ἤιδει Ζηνὸς νόον αἰγιόχοιο,
HF.43,53	ὡς οὔ οἱ δοῖεν Γλαύκωι γένος Οὐρανίωνες
HF.43,54	ἐκ Μήστρης καὶ σπέρμα μετ' ἀνθρώποισι λιπές[θαι.
HF.43,55	καὶ τὴν μέν ῥ' ἐδάμασσε Ποσειδάων ἐνοσίχθ[ων
HF.43,56	τῆλ' ἀπὸ πατρὸς ἑοῖο φέρων ἐπὶ οἴνοπα πόν[τον
HF.43,57	ἐν Κόωι ἀ[μ]φιρύτηι καίπερ πολύιδριν ἐοῦσα[ν:
HF.43,58	ἔνθα τέκ' Εὐρύπυλον πολέων ἡγήτορα λαῶ[ν
HF.43,59	Κωα γείνατο παῖδα βίην ὑπέροπλον ἔ[χοντα.
HF.43,60	τοῦ δ' υἱεῖς Χάλκων τε καὶ Ἀνταγόρης ἐγένο[ντο.
HF.43,61	τῶι δὲ καὶ ἐξ ἀρχῆς ὀλίγης Διὸς ἄλκιμος υἱὸς
HF.43,62	ἔπραθεν ἱμερόεντα πόλιν, κε[ρ]άϊξε δὲ κώμας
HF.43,63	εὐθὺ[ς ἐπ]εὶ Τροίηθεν ἀνέ[πλε]ε νηυς[ὶ] θ[οῆισι
HF.43,64	λαιων ἕνε[χ' ἵπ]πων Λαομέδοντος:
HF.43,65	ἐν Φλέγρηι δ]ὲ Γίγαντας ὑπερφιάλους κατέπεφ[νε.
HF.43,66	Μήστρη δὲ προ]λιποῦσα Κόων ποτὶ πατρίδα γαῖαν
HF.43,67	νηῒ θοῆι ἐπέρ]ησ' ἱερέων ποτὶ γουνὸν Ἀθηνέω
HF.43,68	ἐ]πεὶ τέκε παῖδα Ποσειδάωνι ἄνακτι.
HF.43,69	αἰν]όμορον πατέρα ὃν πορσαίνεσκεν.
HF.43,70	υ θυγάτηρ Πανδιονίδαο
HF.43,71	ἣ]ν ἔργα διδάξατο Παλλὰς Ἀθήνη
HF.43,72	εουσα, νόεσκε γὰρ ἶσι θεῆισι
HF.43,73	τῆς καὶ ἀπὸ χρ]οϊῆς ἠδ' εἵματος ἀργυφέοιο
HF.43,74	θεου χαρίεν τ' ἀπὸ εἶδος ἄητο:
HF.43,75	τῆς μὲν Σίσυφο]ς Αἰολίδης πειρήσατο βουλέων
HF.43,76	βοῦς ἐλάσα[ς: ἀλλ' οὔ τι Διὸ]ς νόον αἰγιόχοιο
HF.43,77	ἔγνω: ὁ μ[ὲν δώροις διζ]ήμενος ἦλθε γυνα[ῖκα
HF.43,78	βουλῆι Ἀθ[ηναίης: τῶι δὲ] νεφεληγερέτα Ζεὺ[ς
HF.43,79	ἀθανάτωι ἀ[νένευσε] καρήατι μή ποτ' ὀπ
HF.43,80	ἔσσεσθαι ητου Σισυφίδαο.
HF.43,81	ἣ δὲ Ποσε[ιδάωνος ἐν] ἀγκοίνηισι μιγεῖ[σα
HF.43,82	Γλαύκωι ἐν  ἀμύμονα βελλε[ροφόντην
HF.43,83	ἔξοχον ἀνθ[ρώπων ἀρ]ετῆι ἐπ' ἀπείρονα γ[αῖαν.
HF.43,84	τῶι δὲ καὶ η πα]τὴρ πόρε Πήγασο[ν ἵππον
HF.43,85	ὠκύτατον μινεπτε
HF.43,86	πάντηι ἀν ετα
HF.43,87	σὺν τῶι πῦρ [πνείουσαν Χίμαιραν.
HF.43,88	γῆμε δὲ πα[ῖδα φίλην μεγαλήτορος Ἰοβάταο
HF.43,89	αἰδοίου βας[ιλῆος
HF.43,90	κοίρανος α
HF.43,91	ἣ τέ[κε
HF.44,1	ειπο
HF.44,2	νωντ
HF.44,3	εἰρο]πόκων [ὀΐων
HF.44,4	ς υπ
HF.44,5	εους
HF.44,6	των
HF.45,1	ρως
HF.45,2	π]εφυλάχθαι
HF.45,3	νόωι εἶχε
HF.45,4	ἑωυτῆς
HF.45,5	δώμα]τα πατρός
HF.46,1	νπων
HF.46,2	ους χαίτη
HF.46,3	α θεῆισι δ
HF.46,4	σηθελε
HF.46,5	οφ
HF.47,1	μουσετ
HF.47,2	σκεθ'
HF.48,1	σεν
HF.49,1	ἤτοι ὁ μὲν Σῆμον καὶ Ἀλάζυγον υἱέας ἐσθλούς.
HF.51,1	πατὴρ ἀνδρῶν τε θεῶν τε
HF.51,2	χώσατ', ἀπ' Οὐλύμπου δὲ βαλῶν ψολόεντι κεραυνῶι
HF.51,3	ἔκτανε Λητοίδην, Φοίβωι σὺν θυμὸν ὀρίνων.
HF.54,1	οὗ π[ατρός
HF.54,2	Βρόν[την
HF.54,3	Ζεὺς  οιβροντ
HF.54,4	τόν ῥα [χ]ολω[σ]άμ[ενος
HF.54,5	ῥίψειν ἤμελ[λεν
HF.54,6	Τ]άρταρον ἔς
HF.54,7	σκ]ληρ[ὸν] δ' ἐβ[ρόντησε καὶ ὄβριμον, ἀμφὶ δὲ γαῖα
HF.54,8	κ[ι]νήθ[η
HF.54,9	πάντες δ[' ἔδδεισαν
HF.54,10	ἀθάνατ[οι
HF.54,11	ἔνθά κεν Ἀ[πόλλωνα κατέκτανε μητίετα Ζεύς,
HF.54,12	εἰ μὴ ἄρ'
HF.55,1	μη
HF.55,2	ερξ
HF.55,3	Κυ[κλωπ
HF.55,4	αυτ
HF.56,1	Λητὼ
HF.56,2	Ζευ
HF.57,1	να
HF.57,2	ου
HF.57,3	λασς
HF.57,4	αια
HF.57,5	ρα:
HF.57,6	ς
HF.57,8	ευς
HF.57,15	ς:
HF.58,1	ργωδ
HF.58,2	ἵ]κετο δα
HF.58,3	κ]είνωι δη
HF.58,4	ἐ]κ θυμοῦ φ[ιλε
HF.58,5	Ἀσ]κληπιοῦ
HF.58,6	ἐ]ν μεγάροισ'
HF.58,7	ἠ]' οἵην ἵππο[ισι καὶ ἅρμασι κολλητοῖσι
HF.58,8	Φ]ῶκος ἐυμμ[ελίης  Ἀστερόδειαν
HF.58,9	ἐκ Φυλάκης κ[ούρην μεγαθύμου Δηϊονῆος:
HF.58,10	ἣ τέκετο Κρῖ[σον καὶ ὑπέρθυμον Πανοπῆα
HF.58,11	νυκτὶ μ[ι]ῆ[ι]
HF.58,12	τὼ καὶ πρὶν ἰδέ[ειν λ]αμπ[ρὸν φάος ἠελίοιο
HF.58,13	μαρνάσθην [ἔτι] μητρ[ὸς ἐόντ' ἐν γαστέρι κοίληι.
HF.58,14	τοῖσι δὲ γεινομ[ένοισιν
HF.58,15	κήδεά τ' οὐλομέν[ας τ' ἔριδας
HF.58,16	αὐτὰρ ἐπεί ῥ' ἐγένοντο
HF.58,17	Κρίσωι μέν ῥ' οπιε
HF.58,18	ουροι μουνην
HF.58,19	ὤπασαν ἀθάν[ατοι  σδ
HF.58,20	οἶκον εμο τ
HF.58,21	γείναθ' ἑνὶ μ
HF.58,22	σουλητ
HF.58,23	ποκ
HF.58,24	ονν
HF.58,25	υποτ
HF.59,1	ηος
HF.59,2	ἠ' οἵη Διδύμους ἱεροὺς ναίουσα κολωνοὺς
HF.59,3	Δωτίωι ἐν πεδίωι πολυβότρυος ἄντ' Ἀμύροιο
HF.59,4	νίψατο Βοιβιάδος λίμνης πόδα παρθένος ἀδμής
HF.59,5	ς
HF.59,6	ἄρ]ουρα
HF.59,7	ἄ]λσος
HF.59,8	δώματ]α καλά
HF.59,14	ς
HF.59,15	Ἑρμῆς
HF.59,16	ς
HF.59,17	ἄ]κοιτιν
HF.59,18	ου
HF.59,19	ν ἔχουσα
HF.59,20	α
HF.59,21	εντι
HF.60,1	τῆμος ἄρ' ἄγγελος ἦλθε κόραξ ἱερῆς ἀπὸ δαιτὸς
HF.60,2	Πυθὼ ἐς ἠγαθέην καί ῥ' ἔφρασεν ἔργ' ἀΐδηλα
HF.60,3	Φοίβωι ἀκερσεκόμηι, ὅτι Ἴσχυς γῆμε Κόρωνιν
HF.60,4	Εἰλατίδης, Φλεγύαο διογνήτοιο θύγατρα
HF.61,1	νήπιος, ὃς τὰ ἑτοῖμα λιπὼν ἀνέτοιμα διώκει
HF.62,1	ἄκρον ἐπ' ἀνθερίκων καρπὸν θέεν οὐδὲ κατέκλα,
HF.62,2	ἀλλ' ἐπὶ πυραμίνων ἀθέρων δρομάασκε πόδεσσιν
HF.62,3	καὶ οὐ σινέσκετο καρπόν
HF.62,2B	ὅς ῥ' ἐπὶ πυραμίνους ἀθέρας φοίτασκε πόδεσσιν
HF.64,1	ησαπογ
HF.64,2	κιδα καλλιγ[ύναικα
HF.64,3	ἐ]πίκλησιν κ[αλε
HF.64,4	ος ἄν[α]κτο[ς
HF.64,5	νυκτιμογ
HF.64,6	ρι γείνατο
HF.64,7	μ ο
HF.64,8	νι κ
HF.64,9	τα]χύν: ὃ[σ] περι
HF.64,10	ουτοπγ
HF.64,11	κ υ
HF.64,12	τ α
HF.64,13	ν τε ῥοδόπη[χυν
HF.64,14	δῖα Φιλων[ίς
HF.64,15	ἣ τέκεν Αὐτόλυκόν τε Φιλάμμονά τε κλυτὸν αὐδήν,
HF.64,16	τὸν μὲν ὑποδμηθεῖσα ἑκηβόλωι Ἀ]πόλ[λ]ωνι,
HF.64,17	τὸν δ' αὖθ' Ἑρμάωνι μιγεῖσ' ἐρατῆι] φιλ[ό]τητι
HF.64,18	Αὐτόλυκον τίκτεν Κυλληνίωι Ἀρ]γεϊ[φ]όντ[ηι
HF.64,19	ιμασα
HF.64,20	ν[]αριστ
HF.64,21	οῦσά τε μη
HF.64,22	ενδεξιοσο
HF.65,1	Δωτίωι ἐν πεδίωι
HF.66,1	δ χαρίεντας ἐπαύ[λους
HF.66,2	Αὐτολυκ  καὶ καρτο
HF.66,3	πολλάκι δ ανεγειρε
HF.66,4	Ἑρμείηι τ  Κυλλη]νίωι Ἀργεϊφόντη[ι
HF.66,5	τῶι νύκτ[ες  σκοτο]μήνιοι ὕων
HF.66,6	σπαρναί τε χ[λαῖναι ες τε χιτῶνες
HF.66,7	βουκ]όλοι ἀγροιῶ[ται
HF.67,1	δυν
HF.67,2	μυψις
HF.67,3	α
HF.67,4	ωρνε
HF.67,5	ὅττί κε χερσὶ λάβ]εσκεν ἀε[ίδελα πάντα τίθεσκεν
HF.67,6	ης λευκη
HF.67,5B	ὅττί κε χερσὶ λάβεσκεν ἀείδελα πάντα τίθεσκεν.
HF.67,5B	πάντα γὰρ ὅσσα λάβεσκεν ἀίδηλα πάντα τίθεσκε
HF.69,1	καὶ τότε δὴ στηθέων Ἀθάμα φρένας ἐξέλετο Ζεύς
HF.70,1	ὑπερ
HF.70,2	μ]εγάροισι λιπ
HF.70,3	εὔ]αδεν ἀθανάτ[οισι
HF.70,4	πατὴ]ρ ἀνδρῶν τε θ[εῶν τε
HF.70,5	ἵνα οἱ κλέος ἄφθιτ[ον εἴη
HF.70,6	ι πολυστάφυλον πο[λυγηθέα
HF.70,7	ι: τοῦ μὲν κλέος οὔ π[οτ' ὀλεῖται.
HF.70,8	παρείατο πορσαίνους[αι
HF.70,9	Λεύκωνος κοῦρ]αι Ἀθαμαντιάδαο ἄν[ακτος
HF.70,10	Πεισιδίκη τε καὶ] Εὐίππη δίη θ' Ὑπερ
HF.70,11	ν Ἀθηναίης ἀγελε[ίης
HF.70,12	π]εδίλοις ἐμβεβα[υι
HF.70,13	ἐπι]ειμέναι εἴαρο[ς ὥρηι
HF.70,14	ηνης νηο
HF.70,15	ν ηβησα φίλον υἱόν
HF.70,16	ητω[ι] βασιλῆϊ
HF.70,17	ἀργυρ[οδ]ίνην
HF.70,18	ὅς τε Λιλαίηθεν προΐει καλλίρροον ὕδωρ
HF.70,19	μιν περὶ πέτρη[ν
HF.70,20	θαρσαλέος περ:
HF.70,21	ὅς [τε] παρὲκ Πανοπῆα διὰ γληχῶνα τέρειναν
HF.70,22	νὰ[]ίων
HF.70,23	καί τε δι' Ἐρχομενοῦ εἱλιγμένος εἶσι δράκων ὥς
HF.70,24	ιν
HF.70,25	κησειν
HF.70,26	αρεπι ιμτε θύρηφι[ν
HF.70,27	ἀθανάτων τ]ε θεῶν νέμ[εσιν θνη]τῶν τ' ανθρώπων
HF.70,28	Λεύκωνος κου[ρ ν ἐξεπέρησα[ν
HF.70,29	μεν Κοπρεὺς φί]λος υἱός:
HF.70,30	υἱ]ωνὸς μεγαλήτορο[ς Ὀρχ]ομενοῖο
HF.70,31	σ]ὺν ἵπποισι καὶ ἅρμασι  οισιν
HF.70,32	ἣ δέ οἱ ἐν με]γάροις θεοείκελα γείνατο τέκνα
HF.70,33	Ἄργυννόν θ]' ἥρωα καὶ Ἵπποκλον μεγάθυμον:
HF.70,34	ην Ἀνδρεΐδης Ἐτέοκλος ὄπυιεν
HF.70,35	Ορχομ]ενοῖο πάϊς Μινυηϊάδαο:
HF.70,36	ἐκ τῆς δμων γένετο κρατερός τε μέγας τε
HF.70,37	νεων κατενάσσατο γαῖαν ἐραννή[ν
HF.70,38	όπην Χαρίτων ἀμαρύγματ' ἔχο[υσαν
HF.70,39	ιδαο Κομή[το]υ τὸν περὶ πάντ[ων
HF.70,40	σε καταθ[νητ]ῶν ἀνθρώπω[ν
HF.70,41	λονπ νον υἱὸν ἔτικτ[εν
HF.70,42	ην
HF.70,43	τυι
HF.73,1	ιτοιο ἄνακτος
HF.73,2	σι ποδώκης δῖ' Ἀταλάν[τη
HF.73,3	Χαρί]των ἀμαρύγματ' ἔχο[υσα
HF.73,4	πρὸς ἀνθρώπων ἀ]παναναίνετο φῦλον ὁμιλ[εῖν
HF.73,5	ἀνδρῶν ἐλπομένη φεύγ]ειν γάμον ἀλφηστάων[.
HF.73,6	τανισφύ[ρ]ου εἵνεκα κού[ρης
HF.73,7	αμ νον εννε
HF.73,8	ρδ
HF.75,1	οπαζε
HF.75,3	ασιππ
HF.75,4	σσι
HF.75,5	ἔνθα:
HF.75,6	τ]ανίσφυρ[ο]ς ὤρνυτο κούρη
HF.75,7	α: πολὺς δ' ἀμφίσταθ' ὅμιλος
HF.75,8	θ]άμβος δ' ἔχε πάντας ὁρῶντα[ς
HF.75,9	πν]οιὴ Ζεφύροιο χιτῶνα
HF.75,10	πε]ρὶ στήθεσσ' ἁπαλοῖσι
HF.75,11	πολ]λὸς δ' ἐπεγείρετο λαός
HF.75,12	Σχ]οινεὺς δ' ἐγέγωνε βοήσας:
HF.75,13	"κέκλυτέ μευ πάντες, ἠμ]ὲν νέοι ἠδὲ γέροντες,
HF.75,14	ὄφρ' εἴπω τά με θυμὸσ] ἐνὶ στήθεσσι κελεύει.
HF.75,15	ἐμὴν ἑλικώπιδα κούρην
HF.75,16	οι εἰρημένος ἔστω:
HF.75,17	Ζεὺς δ' ἄμ]μ' ἐπιμάρτυρος ἔστω:
HF.75,18	ήσεται: εἰ δέ κεν οὗτος
HF.75,19	νικήσηι καί οἱ δώηι Ζεὺσ] κῦδος ἀρέσθαι
HF.75,20	ἄλλοί τ' ἀθάνατοι, οἳ Ὀλύμ]πια δώματ' ἔχουσι,
HF.75,21	φί]λην ἐς πατρίδα γαῖαν:
HF.75,22	ὠκυ]πόδων σθένος ἵππων
HF.75,23	κε]ιμήλια: καί νύ κε θυμῶι
HF.75,24	α ἀνιηρὸν ἄεθλον.
HF.75,25	εἰ δέ κε μὴ δώηισι πατ]ὴρ ἀνδρῶν τε θεῶν τε
HF.76,1	αρ
HF.76,2	δεξιτερῆι δ' αρει
HF.76,3	κ]αί μιν ἐπαΐσσων επ
HF.76,4	ἦχ' ὑποχωρήσασ': οὐ γὰρ ἴς[ον ἀμφοτέροισιν
HF.76,5	ἆθλον ἔκειθ': ἣ μέν ῥα π[οδώκης δῖ' Ἀταλάντη
HF.76,6	ἵετ' ἀναινομένη δῶρα [χρυσῆς Ἀφροδίτης,
HF.76,7	τῶι δὲ περὶ ψυχῆς πέλε[το δρόμος, ἠὲ ἁλῶναι
HF.76,8	ἠὲ φυγεῖν: τῶι καί ῥα δολο[φρονέων προσέειπεν:
HF.76,9	"ὦ θύγατερ Σχοινῆος, ἀμ[είλιχον ἦτορ ἔχουσα,
HF.76,10	δ]έξο τάδ' ἀγλα[ὰ] δῶρα θε[ᾶς χρυσῆς Ἀφροδίτης
HF.76,11	πόμ ωεθο
HF.76,12	ρων πα
HF.76,13	ν κάββαλ[ε
HF.76,14	εις χρυ[ς
HF.76,15	κηπα
HF.76,16	τυφ χαμα
HF.76,17	αὐτὰρ ὃ πό]δεσσι μ
HF.76,18	ἣ δ' αἶψ' ὥσθ' Ἅρπυια μετ[αχρονίοισι πόδεσσιν
HF.76,19	ἔμμαρψ': αὐτὰ[ρ ὃ] χειρὶ τὸ δεύτερον ἧ[κε χαμᾶζε:
HF.76,20	καὶ δὴ ἔχεν δύο μῆλα ποδώκης δῖ' Ἀτ[αλάντη:
HF.76,21	ἐγγὺς δ' ἦν τέλεος: ὃ δὲ τὸ τρίτον ἧκε χ[αμᾶζε:
HF.76,22	ξὺν τῶι δ' ἐξέφυγεν θάνατον καὶ κῆ[ρα μέλαιναν,
HF.76,23	ἔστη δ' ἀμπνείων καὶ  σομ
HF.77,1	Ἀσπληδὼν Κλύμενός τε καὶ Ἀμφίδοκος θεοειδής
HF.79,1	μιανδ
HF.79,2	αθουσαν
HF.80,1	κχρειαστηνα
HF.80,2	εσμαχεινενσεα
HF.80,3	κρ
HF.81,1	ιηρ
HF.81,2	χόλον
HF.81,3	χρ
HF.81,4	εβα
HF.82,1	γυ
HF.82,2	υνεέτην
HF.82,3	ν[τ]ευ
HF.82,4	ανεπα
HF.82,5	ωνον
HF.83,2	θη
HF.83,3	οισυα ι
HF.83,4	ρσκεποιδ
HF.83,5	αλλα πένεσθα[ι
HF.83,6	νος ἀνθρώπο[ισι
HF.83,7	γευπρωτε
HF.83,8	νφοισυ ι
HF.83,9	πήν νοσυ
HF.83,10	ωτ μεν:
HF.83,11	ες απειλ
HF.83,12	υ έξατο φα
HF.83,13	λιπαροιδενασκ
HF.83,14	ρετηγε καὶ αυ
HF.83,15	τοιουστ' εν
HF.83,16	ερηισι δαμ
HF.83,17	εκαι δούρασ' εκ
HF.83,18	ιυδε γῆν δατ
HF.83,19	ε δ υχ
HF.83,20	εσοιδ
HF.83,21	ε
HF.84,1	η
HF.84,2	οι
HF.84,3	α[]ε
HF.84,4	δαρετ
HF.84,5	δεπιπ
HF.84,6	πουπ
HF.84,7	ουδ'
HF.85,1	αμ
HF.85,2	αλτ
HF.85,3	υμ
HF.85,4	αχνβ
HF.85,5	ποι]ήσατ' ἄκ[οι]τιν
HF.85,6	καλ]λιπάρηον
HF.85,7	ἄνα]κτος:
HF.85,8	ων ἀνθρ[ώ]π[ων
HF.85,9	ν]ωμάσκο[ντο
HF.85,10	ἀταλῆις[ι
HF.86,2	ρν
HF.86,3	νοης γαρ
HF.86,4	ἀμ]φ' αὐτῆι ἤριζ[ον
HF.86,5	ἔνθ]ά κε λοιγὸς [ἔην
HF.86,6	καί νύ] κεν αλλ
HF.88,1	ε
HF.88,2	ουσεπ
HF.88,3	ων χρομ
HF.88,4	Κέ[ν]ταυροι τεκ
HF.88,5	μεν πληγῆισιν
HF.88,6	ει]ργ[ν]ύμενοι σφ
HF.88,7	πολλοι δ
HF.88,8	ησα
HF.89,1	εσα
HF.89,2	ανευθεν:
HF.89,3	ος αἴης:
HF.89,4	ς
HF.89,5	τ]έκνα
HF.90,2	ρχομενη
HF.90,3	ι δ' ἄρα πάν[τες
HF.90,4	γαῖ]α μέλα[ι]ν[α
HF.90,5	φ' απε
HF.90,6	γορτ
HF.91,1	ἐκ] γαίη[ς
HF.91,2	εἰ]ς ἅλ' ἀπο
HF.91,3	τ]ὴν δὴ νῦ[ν καλέουσι
HF.91,4	ἀν]θρω[π
HF.92,1	ορ
HF.92,2	ατηρ με
HF.93,1	ηος
HF.93,2	ισακ
HF.94,1	αι
HF.94,2	ηο
HF.94,3	Ἰφιτο
HF.95,1	γονασα
HF.95,2	Α]ἰολιδα
HF.95,3	ιπ
HF.95,4	λο
HF.95,5	ση
HF.96,1	ε[]στο
HF.96,2	εἴδει ἐ]καίνυτο φ[ῦλα γυναικῶν
HF.96,3	νητος κρι
HF.96,4	ζυγα υἱέ[ας ἐσθλούς
HF.96,5	α
HF.97,1	ειδ
HF.97,2	τῆι
HF.97,3	δωρ
HF.97,4	γει
HF.98,2	μεν
HF.99,1	εινο
HF.99,2	τεχ
HF.100,1	λλα
HF.100,2	ωσα
HF.100,3	ημε
HF.100,4	μηρυ
HF.100,5	ιδ
HF.101,1	και
HF.101,2	ενιμ
HF.101,3	ημ
HF.101,4	αρε
HF.101,5	εμ
HF.102,2	αριο
HF.102,3	ελκ
HF.103,1	απρ
HF.103,2	πιθ
HF.104,1	ον
HF.104,2	υιος
HF.104,3	μαο
HF.104,4	ηις
HF.105,1	ηνιν τ
HF.105,2	καὶ τ]ὴν μὲν
HF.105,3	ἠγάγ]ετ' ἐς μ[έγα δῶμα φίλην κεκλῆσθαι ἄκοιτιν
HF.105,4	σβ
HF.106,1	μ
HF.106,2	βρ
HF.107,1	μ
HF.107,2	α
HF.107,3	τον
HF.107,4	κα
HF.108,1	σιν
HF.108,2	αιγ
HF.108,3	νατ
HF.108,4	αλι
HF.108,5	ον
HF.109,1	ν
HF.109,2	δ
HF.109,3	δατ
HF.109,4	αδ
HF.109,5	αξεπ
HF.110,1	μις
HF.110,2	γοι
HF.110,3	πω
HF.110,4	ρπ
HF.110,5	ων
HF.111,1	με
HF.111,2	πιχω
HF.111,3	μαιθ
HF.111,4	αμ
HF.112,2	θις
HF.112,3	οιρ
HF.112,4	χεῖρας ἴα[λλον
HF.112,5	χυσιδα
HF.113,1	φυη
HF.113,2	ουσδ
HF.113,3	ωνε
HF.113,4	ο
HF.114,1	ρις
HF.114,2	οιμ
HF.115,1	οσε
HF.115,2	ενθ
HF.116,1	ευνη
HF.116,2	ς
HF.116,3	η
HF.116,4	οὔτ' ἀνθρώ]πων ἀλέγεσκ
HF.116,5	οὐχ ̔ ̓ ἥνδα]νεν εὐνή
HF.116,6	κατ]ὰ δάκρυ χέο[υσα
HF.116,7	ακοπε
HF.117,1	μα
HF.117,2	ἀθανάτη[ισι
HF.117,3	ἀν]τιθέο[ιο
HF.117,4	σινε
HF.117,5	κ]ούρην
HF.117,6	νδηαφ
HF.117,7	υτρις
HF.117,8	λειδ
HF.118,1	ρας
HF.118,2	με
HF.119,1	λλιτ
HF.120,1	ς
HF.120,2	θα: και
HF.120,3	αδικηθε
HF.120,4	μενδιατη
HF.121,1	οἳ πρόσθε φανὴν ἔντοσθεν ἔκευθον.
HF.122,1	Ἴναχος Οἰνείδης Κρονίδηι πολὺ φίλτατον ὕδωρ.
HF.123,1	οὔρειαι νύμφαι θεαὶ [ἐξ]εγένοντο
HF.123,2	καὶ γένος οὐτιδανῶν Σατύρων καὶ ἀμηχανοεργῶν
HF.123,3	Κουρῆτές τε θεοὶ φιλοπαίγμονες ὀρχηστῆρες.
HF.124,1	ἐκ τοῦ δ' ὅρκον ἔθηκεν ἀποίνιμον ἀνθρώποισι
HF.124,2	νοσφιδίων ἔργων πέρι Κύπριδος.
HF.128,1	Ἄργος ἄνυδρον ἐὸν Δανααὶ θέσαν Ἄργος ἔνυδρον.
HF.128,1B	Ἄργος ἄνυδρον ἐὸν Δαναὸς ποίησεν εὔυδρον.
HF.129,1	νον, ἔδωκε αν
HF.129,2	ων μεγάλην [ἀπετείσα]το λώβην.
HF.129,3	ἔπειτα ἀμύμ[ονα τίκτ]εν Ἄβαντα
HF.129,4	ἐν ὑψηλοῖσι δόμοισιν
HF.129,5	ἣ εἶδος Ὀλυ]μπιάδεσσιν ἔριζεν:
HF.129,6	πα]τὴρ ἀνδρῶν τε θεῶν τε
HF.129,7	καὶ ὁμὸν λέχος εἰσαναβῆναι:
HF.129,8	ἣ δ' ἔτεκε Προῖτόν τ]ε καὶ Ἀκρίσιον βασιλῆα
HF.129,9	καὶ τοὺς μὲν διένασ]σε πατὴρ [ἀν]δρῶν τ[ε θε]ῶν τε:
HF.129,10	Ἀκρίσιος μὲν ἄρ' Ἄ]ργει ἐυκτί[τ]ωι ἐμβασί[λ]ευεν
HF.129,11	ρεν ὀκριόεντ
HF.129,12	Εὐρυ]δίκην Λακεδαί[μο]νο[ς  ι
HF.129,13	καλλι]πάρηον ἐὺ πραπί[δεσσ]' ἀρα[ρυῖα]ν
HF.129,14	ἣ δ' ἔτεκεν Δανά]ην κ[α]λλίσφυρο[ν ἐν μεγά]ρ[οισιν,
HF.129,15	ἣ Περσῆ' ἔτεκεν κρα]τε[ρὸ]ν μ[ήσ]τωρ[α] φόβοιο.
HF.129,16	Προῖτος δ' αὖ Τίρυ]νθα ἐυκ[τ]ίμε[νο]ν πτολίεθρον
HF.129,17	νάσσατο καὶ κούρη]ν μεγαλήτορος Ἀρκασίδα[ο
HF.129,18	γῆμεν Ἀφείδαντο]ς καλ[λι]πλόκαμον Σ[θ]ενέβοι[αν
HF.129,19	ες
HF.129,20	σοι Σθεν[έ]βοια βοῶπις
HF.129,21	ὁμὸν λέχος εἰσαναβᾶσα
HF.129,22	κούρη Ἀφείδαντος με]γαλήτ[ο]ρο[σ] Ἀρκασίδα[ο
HF.129,23	περικ]αλλέα ἔργ' εἰδυίας
HF.129,24	Λυσίππην τε καὶ Ἰφι]νόην καὶ Ἰφιάνασσαν
HF.129,25	α δώματα πατρός
HF.129,46	κερ
HF.129,47	ωδ
HF.129,48	ηρη
HF.129,49	ημε
HF.129,50	καιτο
HF.132,1	εἵνεκα μαχλοσύνης στυγερῆς τέρεν ὤλεσεν ἄνθος
HF.133,1	δεο
HF.133,2	ἀπείρονα γαῖαν
HF.133,3	καὶ γάρ σφιν κεφαλῆισι κατὰ κνύος αἰνὸν ἔχευεν:
HF.133,4	ἀλφὸς γὰρ χρόα πάντα κατέσχ[εθ]εν, αἱ δέ νυ χαῖται
HF.133,5	ἔρρεον ἐκ κεφαλέων, ψίλωτο δὲ καλὰ κάρηνα.
HF.134,1	λιηω
HF.134,2	χρυσο
HF.134,3	αψ
HF.135,1	τρηλιτεα αουνε
HF.135,2	Ἄβας: ὃ δ' ἄρ' Ἀκρίσιον τέ[κεθ' υἱόν.
HF.135,3	Πε]ρσῆα, τὸν εἰς ἅλα λά[ρνακι
HF.135,4	ἀ]νέτειλε Διὶ χρυσει
HF.135,5	η Περσῆα φίλον τ
HF.135,6	τοῦ δὲ καὶ] Ἀνδρομέδας Κηφη[ίδος ἐξεγένοντο
HF.135,7	Ἀλκαῖος Σ]θένελός τε βίη τ' [Ἠλεκτρυωνείη
HF.135,8	ηνος τικτεινερ
HF.135,9	ι παρὰ βουσὶν []υ
HF.135,10	Τη]λεβόηισιν ετ ε
HF.135,11	Ἀ]μφιτρύων
HF.136,1	μεγασθ[ενε
HF.136,2	ν αν [ἐ]πήρατον [εἶδος ἔχουσαν
HF.136,3	καὶ Κ]οίρανον υἱέας ἐ[σθλούς
HF.136,4	θ ια καὶ Ἀντιφάτην
HF.136,5	Μαντ[ώ ην Προνόην τεκ
HF.136,6	ρα Θε[ο]κλύμενος γε
HF.136,7	ευχ ην Πολύιδος ἀμ[ύμων
HF.136,8	ηι  ὑπ' Ἴλιο[ν] ἠνεμόε[σσαν
HF.136,9	Ἀ]γαμέμνονι καὶ Μ[ενελάωι
HF.136,10	ς καλλισφύρου Ἀρ[γειώνης
HF.136,11	ρα Περικλυμένω[ι
HF.136,12	τα θεῶν ἄπο μήδ[εα εἰδώς
HF.136,13	Ἀγ]αμέμνο[ν] καὶ Μ[ενελα
HF.136,14	σιν ἅμ' ἔ[σ]πετο θει
HF.136,15	κ]ούρην κ ουκ
HF.136,16	Ὀϊ[κ]λῆα μεγάθυμ[ον
HF.136,17	ε  Π]οσειδάωνι ἄνακτ[ι
HF.136,18	υ  πολέων ἡγήτορ[α λαῶν
HF.136,19	ας ι φίλον μακάρ[εσσι θεοῖσι
HF.137,1	καὶ κούρην Ἀράβοιο, τὸν Ἑρμάων ἀκάκητα
HF.137,2	γείνατο καὶ Θρονίη κούρη Βήλοιο ἄνακτος
HF.141,1	πέρησε δ' ἄρ' ἁλμυρὸν ὕδωρ
HF.141,2	Διὸς δμηθεῖσα δόλοισι.
HF.141,3	τῆι δὲ μίγη φιλότητι] πατὴρ καὶ δῶρον ἔδωκεν
HF.141,4	ὅρμον χρύσειον, τόν ῥ' Ἥ]φαιστος κλυτοτέχνης
HF.141,5	ἰδυί]ηισιν πραπίδεσσι
HF.141,6	πα]τρὶ φέρων: ὃ δὲ δέξατο δῶρο[ν:
HF.141,7	κού]ρ[η]ι Φοίνικος ἀγαυοῦ.
HF.141,8	ἔμ]ελλε τανισφύρωι Εὐρωπείηι,
HF.141,9	πατὴρ ἀνδρῶν τε θεῶν τε
HF.141,10	νύ]μφης πάρα καλλικόμοιο.
HF.141,11	ἣ δ' ἄρα παῖδ]ας [ἔτικτ]εν ὑπερμενέϊ Κρονίωνι
HF.141,12	πο]λέων ἡγήτορας ἀνδρῶν,
HF.141,13	Μίνω τε κρείοντα] δίκαιόν τε Ῥαδάμανθυν
HF.141,14	καὶ Σαρπηδόνα δῖον] ἀμύμονά τε κρατερ[όν τε.
HF.141,15	εδάσσατο μητίετα Ζ[εύς:
HF.141,16	Λυκίης εὐρ]είης ἶφι ἄνασσε
HF.141,17	πό]λεις εὖ ναιεταώσα[ς
HF.141,18	πολ]λὴ δέ οἱ ἔσπετο τιμή
HF.141,19	μεγαλή]τορι ποιμένι λαῶν.
HF.141,20	ν μερόπων ἀνθρώπων
HF.141,21	ἐφί]λατο μητίετα Ζεύς.
HF.141,22	πολ]ὺν δ' ἐκρίνατο λαόν.
HF.141,23	Τρ]ώεσσ' ἐπικούρους:
HF.141,24	πολέμοιο δαήμων.
HF.141,25	ἀριστ]ερὰ σήματα φαίνων.
HF.141,26	Ζεὺσ] ἄφθιτα μήδεα εἰδώς.
HF.141,27	ατοι ἀμφιβαλοῦσαι
HF.141,28	Διόθεν τέρας ἦεν.
HF.141,29	Ἔκτ]ορος ἀνδροφόνοιο
HF.141,30	δὲ κήδε' ἔθηκε.
HF.141,31	ς Ἀργεί[ο]ισι:
HF.141,32	κε
HF.143,1	ζ
HF.143,2	ξ
HF.143,3	α
HF.143,20	ώρ
HF.143,21	αιρ
HF.143,22	με
HF.143,23	αρ
HF.143,24	ό
HF.143,25	πα
HF.143,26	ελθ
HF.143,27	ενδ
HF.143,28	Ζην
HF.143,29	σκιρ[τ
HF.143,30	καιν
HF.144,1	ὃς βασιλεύτατος γένετο θνητῶν βασιλήων
HF.144,2	καὶ πλείστων ἤνασσε περικτιόνων ἀνθρώπων
HF.144,3	Ζηνὸς ἔχων σκῆπτρον: τῶι καὶ πολέων βασίλευεν.
HF.145,1	πέμπε δ' ἄρ' εἰς Ἴδην, νύμφαι δ
HF.145,2	δεξάμεναι Διὶ πατρὶ
HF.145,3	πέμψαν δ' εἰς
HF.145,4	και τε
HF.145,8	τικαιο
HF.145,9	Ἀν]δρόγεων
HF.145,10	Μίνωϊ πολυκλυ[στ
HF.145,11	α πάντες, ἐπεὶ κα
HF.145,12	αλος καὶ εκ  μετ[
HF.145,13	τῆς δ' ἄρ' [ἐν ὀ]φθαλμοῖσιν ἰδὼν ἠράς[σατο
HF.145,14	ταύρωι ριμενησκαμερμιδαοτα
HF.145,15	ἣ δ' ὑποκ[υσα]μένη Μίνωι τέκε κα[ρτερὸν υἱόν,
HF.145,16	θαῦμα ἰ[δεῖν:] σ̓́α μὲν γὰρ ἐπέκλιν[εν δέμας ἀνδρὶ
HF.145,17	ἐς πόδα[σ], αὐτὰρ ὕπερθε κάρη τα[ύροιο πεφύκει
HF.146,1	Εὐρυγύης δ' ἔτι κοῦρος Ἀθηναίων ἱεράων
HF.150,1	ν
HF.153,2	ῥ
HF.150,3	ώντ
HF.150,4	τχ
HF.150,5	αοδ
HF.150,6	εσπε ηνος
HF.150,7	επα κερ
HF.150,8	τ' ἐπὶ ἔργα καὶ η
HF.150,9	Κατουδ]αίων καὶ Πυγμ[αίων
HF.150,10	ἀπε]ιρεσίων Μελάνω[ν
HF.150,11	]υ] τέκε Γαῖα πελώ[ρ
HF.150,12	ας τε πανομφαίο[υ Διὸς
HF.150,13	ὄ]φρα θεοῖσιν ὑφε[ιμ]ένοι α ν
HF.150,14	τῶν μέν τε νόος [γλ]ώσσης καθ[ύπ]ερθεν,
HF.150,15	Αἰθίοπάς τε Λίβυς τε ἰδὲ Σκύθας ἱππημολγούς.
HF.150,16	Σκύθης μὲν γ]ένεθ' υἱὸς ὑπερ[μ]ενέος Κρονίωνος:
HF.150,17	Μέλανές τε καὶ Αἰ[θ]ίοπες μεγάθυμοι
HF.150,18	ἠδὲ Κατου]δαῖοι καὶ Πυγμαῖ[οι] ἀμενηνοὶ
HF.150,19	κρείοντος Ἐρικτύπου εἰσὶ γενέθλης.
HF.150,20	τοὺς πάντα]ς πέρι κύκλωι ἐθύνεον ἀΐσσοντες
HF.150,21	ἔθ]νεα μ Ὑ]περβορέων εὐίππων.
HF.150,22	φέρβουσα π[ολ]υσπερέας πολύφορβος
HF.150,23	παρ' Ἠριδανοῖ]ο βα[θυρ]ρ[ό]ου αἰπὰ ῥέεθρα,
HF.150,24	πρ ἠλέκτροιο.
HF.150,25	Ἄτλαντός τ' ὄροσ] αἰπὺ κ[αὶ Αἴτν]ην παιπαλόεσσαν
HF.150,26	Ὀ]ρτυγίην Λαιστ[ρ]υ[γον]ίην τε γενέθλην.
HF.150,27	ὅς τε Ποσει]δάωνος ἐρισθ[ε]νέος γένεθ' υἱός.
HF.150,28	τὴν πέρι δ]ὶς πόλεσαν περί τ' ἀμφί τε κυκλώσαντο
HF.150,29	ἱέμενοι] μάρψαι, ταὶ δ' ἐκφυγέειν καὶ ἀλύξαι.
HF.150,30	ἔς τε Κεφαλλ]ήνων ἀγερώχων φῦλον ὄρουσαν,
HF.150,31	οὓς τέκεν Ἑρ]μάωνι Καλυψὼ πότνια νύμφη:
HF.150,32	καὶ Νίσου ἐς γ]αῖαν Ἀρητιάδαο ἄνακτος:
HF.150,33	Σειρήνων τε λίγε]ι[α]ν [ὄπ]α κλύον: ἀλλ' ἄρα καὶ τὰς
HF.150,34	μετα]χρονίοισι πόδεσσι
HF.150,35	ν διά τ' αἰθέρος ἀτρυγέτοιο
HF.153,1	η
HF.153,2	κακ
HF.153,3	α
HF.151,1	Γλακτοφάγων ἐς γαῖαν ἀπήνας οἰκί' ἐχόντων
HF.156,1	ἔνθ' οἵ γ' εὐχέσθην Αἰνηΐωι ὕψι μέδοντι.
HF.158,1	νοῦθος δὲ ποδῶν ὕπο δοῦπος ὀρώρει
HF.159,1	σφὶν δ' αὐτοῖς μέγα πῆμα.
HF.161,1	υἱεῖς ἐξεγένοντο Λυκάονος ἀντιθέοιο
HF.161,2	ὅν ποτε τίκτε Πελασγός
HF.165,1	ν
HF.165,2	δι ε
HF.165,3	μάλα δ' εὔαδεν ἀθα[νάτοισιν̓"].
HF.165,4	ἦ ῥ': ὃ δὲ] ῥί[γησ]έν τε καὶ ἴδιε μῦ[θον] ἀκούς[ας
HF.165,5	ἀθανά]των οἵ οἱ τότ' ἐναργέες ἄντ' ἐφάνησαν:
HF.165,6	κούρη]ν δ' [ἐ]ν μεγάροισιν ἐῢ τρέφεν ἠδ' ἀτ[ίταλλε
HF.165,7	δεξάμ]εν[ο]ς, ἶσον δὲ θυγατράσιν ἧισιν ἐτίμ[α.
HF.165,8	ἣ τέκε] Τήλεφον Ἀρκασίδην Μυσῶν βασιλῆ[α,
HF.165,9	μιχθε]ῖσ' ἐν φιλότητι βίηι Ἡρακληείηι
HF.165,10	εὖτε μεθ' ἵ]ππους στεῖχεν ἀγαυοῦ Λαομέδοντο[ς,
HF.165,11	οἷ ἄριστοι ἐν Ἀς[ί]δι ἔτραφεν αἴηι:
HF.165,12	Δαρδαν]ιδῶν μεγαθύμων φῦλον ἐναιρ
HF.165,13	κ]είνης δέ τε γῆς ἐξήλασε πάσης.
HF.165,14	αὐτὰρ Τήλεφοσ] ἔτραπ' Ἀχαιῶν χαλκοχιτών[ων
HF.165,15	ε μελαινάων ἐπὶ ν[ηῶν
HF.165,16	πέλασεν χθονὶ βω[τιανείρηι
HF.165,17	ὲ βίη τ' ἀνδροκτασίη τ[ε
HF.165,18	η κατόπισθεν
HF.165,19	ως δ' ἵκοντο θ
HF.165,20	πεφοβημένο
HF.165,21	ετο κλυτὸς αρ
HF.165,22	ε διὰ κλε
HF.165,24	κλυτ
HF.165,25	να
HF.166,1	Αἴπυτος αὖ τέκετο Τλησήνορα Πειρίθοόν τε
HF.167,1	Φέλλον ἐυμμελίην τέκε[το κλει]τὴ Μείλβοια
HF.169,1	Τηϋγέτη τ' ἐρόεσσα καὶ Ἠλέκτρη κυανῶπις
HF.169,2	Ἀλκυόνη τε καὶ Ἀστερόπη δίη τε Κελαινὼ
HF.169,3	Μαῖά τε καὶ Μερόπη, τὰς γείνατο φαίδιμος Ἄτλας
HF.170,1	Κυλλήνης ἐν ὄρεσσι θεῶν κήρυκα τέχ' Ἑρμῆν
HF.171,1	Ἀμύ]κλας
HF.171,2	Λαπί]θαο θύγατ[ρα
HF.171,3	χθονίοιο
HF.171,4	θεῶν ἄπ]ο κάλλος ἔ[χουσαν
HF.171,5	ἐυπλ]όκαμον Δ[ιομ]ήδ[ην:
HF.171,6	ἣ δ' Ὑάκινθον ἔτικτεν ἀμύ]μονά τε κρατερόν τε
HF.171,7	α, τόν ῥά ποτ' αὐτὸς
HF.171,8	Φοῖβος ἀκερσεκόμης ἀέκων κτάνε νηλέ]ϊ δίσκωι
HF.172,2	αι γέρας ἄφ[θιτον
HF.172,3	αιμοντεν
HF.172,4	διὰ χρυσῆ]ν Αφροδί[την
HF.172,5	κε γυν[αικ
HF.173,2	ν ἵκανεν
HF.173,3	ληες
HF.173,4	οιο
HF.174,2	ις
HF.174,3	δων
HF.174,4	ονήων: ηδ
HF.174,5	κατ' ἀρ
HF.175,1	ἣ τέκεθ' Ἑρμιόνην δουρίκλειτῶι Μενελάωι:
HF.175,2	ὁπλότατον δ' ἔτεκεν Νικόστρατον ὄζον Ἄρηος
HF.176,1	τῆισιν δὲ φιλομμειδὴς Ἀφροδίτη
HF.176,2	ἠγάσθη προσιδοῦσα, κακῆι δέ σφ' ἔμβαλε φήμηι.
HF.176,3	Τιμάνδρη μὲν ἔπειτ' Ἔχεμον προλιποῦσ' ἐβεβήκει,
HF.176,4	ἵκετο δ' ἐς Φυλῆα φίλον μακάρεσσι θεοῖσιν:
HF.176,5	ὣς δὲ Κλυταιμήστρη [προ]λιποῦσ' Ἀγαμέμνονα δῖον
HF.176,6	Αἰγίσθωι παρέλεκτο καὶ εἵλετο χείρον' ἀκοίτην:
HF.176,7	ὣς δ' Ἑλένη ἤισχυνε λέχος ξανθοῦ Μενελάου
HF.177,1	επ
HF.177,2	κ
HF.177,3	να
HF.177,4	καὶ μα
HF.177,5	Ἠλέκτρ[η
HF.177,6	γείναθ' [ὑποδμηθεῖσα κελαινεφέϊ Κρονίωνι
HF.177,7	Δάρδαν[ον
HF.177,8	Ἠετίων[ά τε
HF.177,9	ὅς ποτε Δ[ήμητρος πολυφόρβης ἐς λέχος ἦλθε.
HF.177,10	καὶ τὸν μ[ὲν κατέπεφνε πατὴρ ἀνδρῶν τε θεῶν τε
HF.177,11	Ἠετίωνα [ἄνακτα βαλὼν ἀργῆτι κεραυνῶι,
HF.177,12	οὕνεκα δ[ὴ Δήμητρι μίγη φιλότητι καὶ εὐνῆι.
HF.177,13	αὐτὰρ Δά[ρδανος
HF.177,14	ἐκ τοῦ Ἐρ[ιχθόνιος
HF.177,15	Ἶλός [τ'
HF.177,16	νηϊ
HF.178,1	νοστο
HF.178,2	α
HF.178,3	άιθοι
HF.179,1	Τεύκρου δὲ Τρωος
HF.180,1	ειο ο
HF.180,2	λεων ὡς εἴ θ' ἑὸν υἱὸ[ν
HF.180,3	πυ]ροφόρου Ἀσίης ἕδος
HF.180,4	μηλ]οβότους Ἕρμον πάρα δ[ινήεντα
HF.180,5	Δά]ρδανος ἤγετ' ἐὺς πάϊς [Ἠλεκτρυώνης
HF.180,6	Βροτέαο δαΐφρονος
HF.180,7	οτ[]ρων καλλιπλοκαμ
HF.180,8	χρυσὸν τι]μήεντα καὶ ἵππων ξαν[θὰ κάρηνα
HF.180,9	ν τε βοῶν ἀγέλας καὶ πώ[εα μήλων
HF.180,10	εἵνεκ' ἄρ' εἴδει ἐκαίνυτο [φῦλα γυναικῶν
HF.180,11	ἥ οἱ γείνατ]ο παῖδας ὁμὸν λέχος εἰς[αναβᾶσα
HF.180,12	Πανδίον' ἐν ὑψηλοῖσι δό[μοισι
HF.180,13	κούρην τ' α]ἰδοίην ἑλικώπιδα καλ[λιπάρηον
HF.180,14	ἣ εἶδος ἐρήρ[ι]στ' ἀθανάτ[ηισι
HF.180,15	τὴν μέν ῥ' ἵπποι]σίν τε καὶ ἅρμας[ι κολλητοῖσι
HF.180,16	ἐυμ]μελίης θαλερὴν
HF.180,17	μητριον
HF.180,18	αιν
HF.180,19	κον
HF.180,20	κλ
HF.181,1	ἠ' οἵην Ὑρίη Βοιωτίη ἔτρεφε κούρην
HF.185,1	ἐδ]άμνατο Φοῖβος Ἀπόλλω[ν
HF.185,2	ανης ὑπο παρνεθιηισιν
HF.185,3	περὶ θνητῶν ἀνθρώπων:
HF.185,4	Ἀΐδης καὶ Φερσεφόνεια
HF.185,5	νον: περὶ γὰρ χάριτι στεφάνωσαν
HF.185,6	τοῦ δ' Ἰασίων γένεθ' υἱός
HF.185,7	θεο]ῖσιν φίλ[ο]ς ἀθανάτοισιν
HF.185,8	ς Ἀστρηΐδος ἠυκόμοιο:
HF.185,9	ας ἀργυρότοξος Ἀπόλλων
HF.185,10	ἠχήεντος Ὀλύμπου:
HF.185,11	Πειρεσίοιο
HF.185,12	ν ῥεῖ καλλίρροον ὕδωρ
HF.185,13	ἀ]μωμήτηισιν ἑταίρηις
HF.185,14	αι θεοὶ αὐτοὶ ἔραντο:
HF.185,15	κορυθά]ϊκος πολεμιστέω
HF.185,16	δώματα ἠχήεντα:
HF.185,17	πο]λυχρύσου [Ἀ]φ[ροδί]της:
HF.185,18	σειηλ[  τ]έκεν ἐ[ν με]γάροισιν
HF.185,19	εκω νεγεν
HF.185,20	Χαρίτω]ν ἀμαρύ[γματ' ἐχους
HF.185,21	ον
HF.185,22	ενω
HF.185,23	εἰκ]υῖα θεῆισι
HF.185,24	εος βασιλη
HF.185,25	ος ὑδρευου[ς
HF.186,1	χ
HF.186,2	α
HF.186,3	α
HF.186,4	υ
HF.186,5	υ
HF.186,6	τ
HF.186,7	ν
HF.186,8	α
HF.186,9	τ
HF.187,2	μιπεν
HF.187,3	ιπαραξυ
HF.187,4	ε, ισωσινπ
HF.187,5	υσιντόδ
HF.187,6	ε
HF.188,2	νως
HF.188,3	εξε
HF.190,1	ατονηδε τος
HF.190,2	ἐ]μφύλιον αἷμ' ἐκόρυσσον.
HF.190,3	τοὺς δὲ μέτ' ἐν μεγάροι]ς κούρας τέκε δῖα γυναικῶν
HF.190,4	Λυσιδίκην καὶ Νικίπ]πην καὶ Ἀστυδάμειαν:
HF.190,5	τὰς παῖδες Περσῆος ἐε]δ[ν]ώσαντο γυναῖκας:
HF.190,6	Ἀστυδάμειαν μὲν θαλερὴν] πο[ι]ήσατ' ἄκοιτιν
HF.190,7	Ἀλκαῖος θεόφιν] μήστωρ ἀτάλαντος
HF.190,8	ηισιν ι
HF.190,9	Νικίππην δ' ἄρ' ἔγημε βίη Σθε]νέλοι[ο ἄν]ακτο[ς
HF.190,11	βίη Ἡρακλ]ηείη
HF.190,12	ἐπ]έτελλεν ἀέθλο[υς
HF.190,13	καὶ ἅρμασι] κολλη[τοῖ]σι
HF.190,14	οιο
HF.193,1	Ἀλκμάονα π[οιμέ]να λα[ῶν
HF.193,2	υας Καδμηΐδες ἑλκεσίπε[πλοι
HF.193,3	ἐτέ]θηπε δέμας εἰσάντα ἰδοῦ[σα
HF.193,4	αας πολυκηδέος Οἰδιπό[δαο
HF.193,5	αενου κτήνου πολ ριν
HF.193,6	ἥρωε]ς Δαναοὶ θεράποντες  Ἄρη[ος
HF.193,7	ι Πολυνείκεϊ ημος
HF.193,8	Ζηνὸς πάρα θέσφατα
HF.193,9	ἀπ' Ἀλφειοῦ βαθυδίν[εω
HF.193,10	Ἠλεκτρύων ἵππ]οισι καὶ ἅρμασι κολλητ[οῖσιν
HF.193,11	ἤγαγε Λυσιδίκην] Πέλοπος περικαλλέα [κούρην.
HF.193,12	ἥ οἱ γείνατο παῖδ]ας ὁμὸν λέχος εἰσαναβ[ᾶσα,
HF.193,13	Γοργοφόνον θ]' ἥρωα καὶ αἰχμητὴν Περ[ι
HF.193,14	Νομίον τε Κελαινέα τ' Ἀμ[φίμαχὸν τε
HF.193,15	Δηΐμαχόν] τε καὶ Εὐρύβιον κλειτόν τ' Ἐ[πίλαον.
HF.193,16	καὶ τοὺς μὲν] Τάφι[ο]ι ναυσικλυτοὶ ἐξενά[ριξαν
HF.193,17	βουσὶν ἔπ' εἰλι]πόδεσσιν, Ἐχινάων ἀ[πὸ νήσων
HF.193,18	πλεύσαντες ν]ήεσσιν ἐπ' ε[ὐ]ρέα νῶτα θαλ[άσσης:
HF.193,19	Ἀλκμήνη δ' ἄρα] μούνη ἐλ[είπ]ετο χάρμα γο[νεῦσι,
HF.193,20	Λυσιδίκης κο]ύρ[η] καὶ [Ἠλ]εκτρύων[ος ἀγαυοῦ
HF.193,21	ιλη αν εδιο
HF.193,22	κ[ελαι]νεφέϊ Κρο[νίωνι
HF.193,23	κ
HF.195,1	θεν ἀνηγ ο
HF.195,2	καὶ νη[ΐδοσ] ἠυκόμ[οιο
HF.195,3	καλ[λίσφυ]ρον Ἠερόπ[ειαν
HF.195,4	πρὸ]ς δῶμα [φίλη]ν κεκλῆ[σθαι ἄκοιτιν:
HF.195,5	ἣ τέκε βιον καὶ ἀρηΐφι[λον] Μενέ[λαον
HF.195,6	ἠδ' Ἀγαμέμ]νονα δῖον, ὃς [Ἄργεος ε]ὐρυχό[ροιο
HF.195,7	ϊ πατρὶ ἄναξ κ[αὶ κοίρ]ανος ἦεν.
HF.196,1	της ἀγὸς ἀνδρῶν [αἰχμ]ητάων
HF.196,2	ης πάντων ἀριδε[ίκετ]ος ἀνδρῶν:
HF.196,3	ας τε καὶ ἔγχεϊ ὀξ[υόε]ντι:
HF.196,4	ου λιπαρὴν πόλι[ν ε]ἵνεκα κούρης
HF.196,5	ἣ εἶ]δος ἔχε χρυσῆς Ἀφ[ροδί]της:
HF.196,6	ν Χαρίτων ἀμαρ[ύγμ]ατ' ἔχουσαν:
HF.196,7	Τυνδαρέου βας[ιλῆ]ος
HF.196,8	ροισι δόμοις κυανῶπις:
HF.196,9	μεγε τ
HF.196,10	κῶνς
HF.197,1	τοσσαύτας δὲ γυναῖκας ἀμύμονα ἔργ' εἰδυίας,
HF.197,2	πάσας χρυσείας φιάλας ἐν χερσὶν ἐχούσας:
HF.197,3	καί νύ κε δὴ Κάστωρ τε καὶ ὁ κρατερὸς Πολυδεύκης
HF.197,4	γαμβρὸν ποιήσαντο κατὰ κράτος, ἀλλ' Ἀγαμέμνων
HF.197,5	γαμβρὸς ἐὼν ἐμνᾶτο κασιγνήτωι Μενελάωι.
HF.197,6	υἱὼ δ' Ἀμφιαράου Ὀϊκλείδαο ἄνακτος
HF.197,7	ἐξ Ἄργεος ἐμνῶντο μά[λ' ἐγ]γύθεν: ἀλλ' ἄρα καὶ τοὺς
HF.197,8	ὦρσ]ε θεῶν νέ]μεσίς τ' ἀ[νθρώπων
HF.197,9	θητ
HF.198,1	ἀλλ' οὐκ ἦν ἀπάτης ἔργον παρὰ Τυνδαρίδηισιν.
HF.198,2	ἐκ δ' Ἰθάκης ἐμνᾶτο Ὀδυσσῆος ἱερὴ ἴς,
HF.198,3	υἱὸς Λαέρταο πολύκροτα μήδεα εἰδώς.
HF.198,4	δῶρα μὲν οὔ ποτ' ἔπεμπε τανισφύρου εἵνεκα κούρης:
HF.198,5	ἤιδεε γὰρ κατὰ θυμὸν ὅτι ξανθὸς Μενέλαος
HF.198,6	νικήσει, κτήνωι γὰρ Ἀχαιῶν φέρτατος ἦεν:
HF.198,7	ἀγγελίην δ' αἰεὶ Λακεδαίμονάδε προΐαλλεν
HF.198,8	Κάστορί θ' ἱπποδάμωι καὶ ἀεθλοφόρωι Πολυδεύκει.
HF.198,9	Αἰ]τωλῶν δ' ἐμνᾶτ[ο] Θόας [Ἀνδραίμο]νος υἱὸς
HF.198,10	δί]ου Ἀρητιάδαο: δί[[δ]ου] δ' ἀπε[ρείσια ἕ]δνα,
HF.198,11	πο]λλὰ μάλ' ἄργυφα μ[ῆλ]α καὶ [εἰλίποδας ἕλικ]α[σ] βοῦς:
HF.198,12	ἤθ]ελε γὰρ αμ σε
HF.198,13	ωδαι
HF.198,14	ασθη
HF.198,15	σκα
HF.198,16	ρο
HF.199,0	[ἀγγελίην δ' αἰεὶ Λακεδαίμονάδε προΐαλλεν]
HF.199,1	Κάστορί θ' ἱπποδάμωι καὶ ἀεθλοφόρωι Πολυδεύκει,
HF.199,2	ἱμείρων Ἑλένης πόσις ἔμμεναι ἠυκόμοιο,
HF.199,3	εἶδος οὔ τι ἰδών, ἀλλ' ἄλλων μῦθον ἀκούων.
HF.199,4	ἐκ Φυλάκης δ' ἐμνῶντο δύ' ἀνέρες ἔξοχ' ἄριστοι,
HF.199,5	υἱός τ' Ἰφίκλοιο Ποδάρκης Φυλακίδαο
HF.199,6	ἠύς τ' Ἀκτορίδης ὑπερήνωρ Πρωτεσίλαος:
HF.199,7	ἄμφω δ' ἀγγελίην Λακεδαίμονάδε προΐαλλον
HF.199,8	Τυνδαρέου π[οτ]ὶ δῶμα δαΐφρονος Οἰβαλίδαο,
HF.199,9	πολλὰ δ' ἔεδν[α δίδον,] μέγα γὰρ κλέος [ἔσκε γυ]ναικός,
HF.199,10	χαλκ
HF.199,11	χρυ[ς
HF.200,1	ρεη μάλα δ' ἤθελε
HF.200,2	Ἀργείης Ἑλένης πόσις ἔμμενα[ι ἠυκόμοιο.
HF.200,3	ἐκ δ' ἄρ' Ἀθηνέων μνᾶθ' υἱὸς Π[ετεῶο Μενεσθεύς,
HF.200,4	πολλὰ δ' ἔεδνα δίδου: κειμήλια γ[ὰρ μάλα πολλὰ
HF.200,5	ἔκτητο, χρυσόν τε λέβητάς τ[ε τρίποδάς τε,
HF.200,6	καλά, τά ῥ' ἔνδοθι κεῦθε δόμος Πε[τεῶο ἄνακτος:
HF.200,7	οἷς μιν θυμὸς ἀνῆκεν ἐεδνώς[ασθαι ἄκοιτιν
HF.200,8	πλεῖστα πορόντ', ἐπεὶ ο[ὔ] τιν' ἐέλπε[το φέρτερον εἶναι
HF.200,9	πάντω]ν ἡρώων κτήνεσσί τε δω[τίναις τε.
HF.200,10	τείδαο δόμους κρατερὸς
HF.200,11	Ἑλένη]ς ἕνεκ' ἠυ[κόμοιο
HF.201,1	σαο
HF.201,2	ηιδα
HF.201,3	ων
HF.201,4	φρο
HF.201,5	εφ
HF.203,1	ἀλκὴν μὲν γὰρ ἔδωκεν Ὀλύμπιος Αἰακίδηισι,
HF.203,2	νοῦν δ' Ἀμυθαονίδαις, πλοῦτον δ' ἔπορ' Ἀτρεΐδηισι.
HF.204,3	κς:
HF.204,5	α
HF.204,9	ς
HF.204,15	ς
HF.204,41	μνᾶτο: πλεῖστα δὲ δῶρα μετὰ ξανθὸν Μενέλαον
HF.204,42	μνηστήρων ἐδίδου: μάλα δ' ἤθελε ὃν κατὰ θυμὸν
HF.204,43	Αργείης Ἑλένης πόσις ἔμμεναι ἠυκόμοιο.
HF.204,44	Αἴας δ' ἐκ Σαλαμῖνος ἀμώμητος πολεμιστὴς
HF.204,45	μνᾶτο: δίδου δ' ἄρα ἕδνα ἐ[ο]ικότα, θαυματὰ ἔργα:
HF.204,46	οἳ γὰρ ἔχον Τροιζῆνα καὶ ἀγ[χ]ίαλον Ἐπίδαυρον
HF.204,47	νῆσόν τ' Αἴγιναν Μάσητά τε κοῦρο[ι] Ἀχαιῶν
HF.204,48	καὶ Μέγαρα σκιόεντα καὶ ὀφρυόεντα Κόρινθον,
HF.204,49	Ἑρμιόνην Ἀσίνην τε παρὲξ ἅλα ναιεταώσας,
HF.204,50	τῶν ἔφατ' εἰλίποδάς τε βόας κ[α]ὶ [ἴ]φια μῆλα
HF.204,51	συνελάσας δώσειν: ἐκέκαστο γὰρ ἔγχεϊ μακρῶι.
HF.204,52	αὐτὰρ ἀπ' Εὐβο[ί]ης Ἐλεφήνωρ ὄρχαμος ἀ[νδρ]ῶν
HF.204,53	Χαλκωδοντιάδης, μεγαθύμων [ἀ]ρχ[ὸσ] Ἀ[βά]ν[των,
HF.204,54	μνᾶτο: πολλὰ δὲ δῶρα δίδ[ου]: μάλ[α] δ' ἤθελε θυ[μῶι
HF.204,55	Ἀργείης Ἑλένης πόσις ἔμμενα[ι ἠ]υκ[όμ]οι[ο.
HF.204,56	ἐκ Κρήτης δ' ἐμνᾶτο μέγα σθένος Ἰδομ[ενῆος
HF.204,57	Δευκαλίδης, Μίνωος ἀγακλειτοῖο γενέ[θλης:
HF.204,58	οὐδέ τινα μνηστῆρα μ[ε]τάγγελον ἄλλ[ον ἔπεμψεν,
HF.204,59	ἀλλ' αὐτὸς [σ]ὺν νηῒ πολυκλήϊδι μελαίνη[ι
HF.204,60	βῆ ὑπὲρ Ὠγυλίου πόντου διὰ κῦμα κελαιν[ὸν
HF.204,61	Τυνδαρέου ποτὶ δῶμα δαΐφρονος, ὄφρ[α ἴδοιτο
HF.204,62	Ἀ]ρ[γείην] Ἑλένην, μηδ' ἄλλων οἶον ἀκ[ούοι
HF.204,63	μῦθον, ὃσ] ἤδη πᾶσαν ἐπὶ [χθ]όνα δῖαν ἵκαν[εν
HF.204,64	φασιη Ζηνὸς μεγαηα
HF.204,65	ε: εταδ
HF.204,66	α
HF.204,67	φ
HF.204,68	ει
HF.204,69	λης
HF.204,70	κα[]τιν
HF.204,71	εδε
HF.204,72	δα
HF.204,73	εϊζ ι
HF.204,74	νε ψων
HF.204,75	ι κα ς βαθείηι
HF.204,76	ρο  κ  υ εἵνεκα κούρης
HF.204,77	ουτ ελε γκας
HF.204,78	πάν]τας δὲ μνηστῆρ[ασ] ἀπ[ήι]τεεν ὅρκια πιστά,
HF.204,79	ὀ]μνύμεναί τ' ἐκέλευς[ε] και π ἀράασθαι
HF.204,80	σπονδῆι, μή τιν' ἔτ' ἄλλον [ἄ]νευ ἕθεν ἄλλα πένεσθαι
HF.204,81	ἀμφὶ γάμωι κούρης εὐ[ω]λ[ένο]υ: ὃς δέ κεν ἀνδρῶν
HF.204,82	αὐτὸς ἕλοιτο βίηι, νέμεσίν τ' ἀπ[ο]θεῖτο καὶ αἰδῶ,
HF.204,83	τὸν μέτα πάντας ἄνωγεν ἀολλέας ὁρμηθῆνα[ι
HF.204,84	ποινὴν τεισομένους. τοὶ δ' ἀπτερέως ἐπίθον[το
HF.204,85	ἐλπόμενοι τελέειν πάντες γάμον: ἀλλ' ἄ[ρα πάντας
HF.204,86	Ἀτρε[ίδ]ης ν[ίκησε]ν ἀρηΐφιλος Μενέλαος
HF.204,87	πλεῖ[στ]α πορών. Χείρων δ' ἐν Πηλίωι ὑλήεντι
HF.204,88	Πηλείδην ἐκόμιζε πόδας ταχύν, ἔξοχον ἀνδρῶν,
HF.204,89	παῖδ' ἔτ' ἐόν[τ':] οὐ γάρ μιν ἀρηΐφιλος Μενέλαος
HF.204,90	νίκησ' οὐδέ τις ἄλλος ἐπιχθονίων ἀνθρώπων
HF.204,91	μνηστεύων Ἑλένην, εἴ μιν κίχε παρθένον οὖσαν
HF.204,92	οἴκαδε νοστήσας ἐκ Πηλίου ὠκὺς Ἀχιλλεύς.
HF.204,93	ἀλλ' ἄρα τὴν πρίν γ' ἔσχεν ἀρηΐφιλος Μενέλαος:
HF.204,94	ἣ τέκεν Ἑρμιόνην καλλίσφυρ[ο]ν ἐν μεγάροισιν
HF.204,95	ἄελπτον. πάντες δὲ θεοὶ δίχα θυμὸν ἔθεντο
HF.204,96	ἐξ ἔριδος: δὴ γὰρ τότε μήδετο θέσκελα ἔργα
HF.204,97	Ζεὺς ὑψιβρεμέτης, μεῖξαι κατ' ἀπείρονα γαῖαν
HF.204,98	τυρβάξας, ἤδη δὲ γένος μερόπων ἀνθρώπων
HF.204,99	πολλὸν ἀϊστῶσαι σπεῦδε, πρ[ό]φασιν μὲν ὀλέσθαι
HF.204,100	ψυχὰς ἡμιθέω]ν οισι βροτοῖσι
HF.204,101	τέκνα θεῶν μι
HF.204,102	ἀλλ' οἳ μ[ὲ]ν μάκ[α]ρες κ ν ὡς τὸ πάρος περ
HF.204,103	χωρὶς ἀπ' ἀν[θ]ρώπων[ βίοτον κα]ὶ ἤθε' ἔχωσιν
HF.204,104	το εεαλ [ἀθα]νάτω[ν τε ἰδὲ] θνητῶν ἀνθρώπων
HF.204,105	καλ ἄλγος ἐπ' ἄλγει
HF.204,106	Ζεὺ[ς  κ  ε ἔκερσε
HF.204,107	ο ερζει
HF.204,108	ἐ]πὶ μαστῶι
HF.204,109	α [μη]δέ τις ἀν[δ]ρῶν
HF.204,110	νηῶν δὲ] μελαινάων ἐπιβαίη:
HF.204,111	β]ίηφί τε φέρτατος εἶναι
HF.204,112	ε καταθνητῶν ἀνθρώπων
HF.204,113	ἔ]στι καὶ ὁππόσα μέλ[λ]ει ἔσεσθαι
HF.204,114	α μήδεται ἠδὲ γεραίρει
HF.204,115	Διὸς νεφεληγερέταο
HF.204,116	ι  α  ηι φράσσασθαι ἔμελλεν
HF.204,117	οὔτε θ]εῶ[ν] μακάρων οὔτε θνητῶν ἀνθρώπων:
HF.204,118	π]ολλὰς Ἀΐδηι κεφαλὰς ἀπὸ χαλκὸν ἰάψ[ει]ν
HF.204,119	ἀν]δρῶν ἡρώων ἐν δηϊοτῆτι πεσόντων:
HF.204,120	ἀλλ' οὔ πώ ποτε πατρὸς ἐπηισθάνετο φρενὸ[σ] ὁρμῆ[ς:
HF.204,121	ἀ]λλά τε κῆρ' ἀλεείνοντες σφετέροισι τέκεσσι
HF.204,122	ποντ' ἄνθρωποι, πραπίδων δ' ἐπετέρπετ' ἐρωῆι
HF.204,123	πα]τρὸς ἐρισθεν[έ]ος, μεγάλ' ἀνδράσι μηδομένοιο.
HF.204,124	πολλὰ δ' ἀπὸ γλωθρῶν δενδρέων ἀμύοντα χαμᾶζε
HF.204,125	χεύετο καλὰ πέτηλα, ῥέεσκε δὲ καρπὸς ἔραζε
HF.204,126	π]νείοντος Βορέαο περιζαμενὲς Διὸς αἴσηι,
HF.204,127	λεσκεν δὲ θάλασσα, τρόμ[ε]εσκε δὲ πάντ' ἀπὸ τοῖο,
HF.204,128	τρύχεσκεν δὲ μένος βρότεον, μινύθεσκε δὲ καρπός,
HF.204,129	ὥρηι ἐν εἰαρινῆι, ὅτε τ' ἄτριχος οὔρεσι τίκτει
HF.204,130	γ]αί[η]ς ἐν κευθμῶνι τρίτωι ἔτεϊ τρία τέκνα.
HF.204,131	ἦρο]ς μὲν κατ' ὄρος καὶ ἀνὰ δρυμ[ν]ὰ πυκνὰ καὶ ὕλην
HF.204,132	εἶσι]ν ἀ[λυσ]κάζων καὶ ἀπ[ε]χθαίρων πάτον ἀνδρῶν
HF.204,133	ἄγκεα καὶ κνημοὺς κατα
HF.204,134	χειμῶνος δ' ἐπιόντος ὑπὸ
HF.204,135	κεῖται πόλλ' ἐπιεσσάμενος ε
HF.204,136	δεινὸς ὄφις κατὰ νῶτα δα[φοιν
HF.204,137	ἀλλά μιν ὑβριστήν τε καὶ [ἄγριον
HF.204,138	κῆλα Διὸς δαμνᾶι φὴ λυ
HF.204,139	ψυχὴ τοῦ [γ]' οἴη καταλείπε[ται
HF.204,140	ἣ δ' ἀμφ' αὐτόχυτον θαλαμ
HF.204,141	ἠβαιήν ελ ειρα κατὰ χθ[ονός
HF.204,142	εἶσιν ἀμαυρωθεῖς[]ποθε
HF.204,143	κεῖται δεχ
HF.204,144	Ὧραι τεκ
HF.204,145	τέρψηι δ' ἀ[νθρώπους
HF.204,146	αὖτις ἐπι
HF.204,147	γαίης τε
HF.204,148	ἔνθεν α
HF.204,149	θηλειερ
HF.204,150	ἐς φῶς: ο
HF.204,151	φράζετα[ι
HF.204,152	ἔρχετ[αι
HF.204,153	ἤπια τη
HF.204,154	γαίη ως
HF.204,155	πότμο
HF.204,156	ἰᾶσθαι
HF.204,157	οἳ δ' ἂν ἰω
HF.204,158	νούσων
HF.204,159	ἀλλατα
HF.204,160	τηλεθο[ω
HF.204,161	τοῖσι δε
HF.204,162	τριστοι
HF.204,163	ἐπλη
HF.204,164	εἶσιν δ
HF.204,165	φῦλον
HF.204,166	δ
HF.204,171	α
HF.204,172	υ
HF.204,173	θ
HF.204,174	φα
HF.204,175	ενν
HF.204,176	ζώε[σκ
HF.204,177	νοσφ
HF.204,178	κηρ
HF.204,179	καὶ γα
HF.204,180	ἀγρο
HF.205,1	ἣ δ' ὑποκυσαμένη τέκεν Αἰακὸν ἱππιοχάρμην
HF.205,2	αὐτὰρ ἐπεί ῥ' ἥβης πολυηράτου ἵκετο μέτρον,
HF.205,3	μοῦνος ἐὼν ἤσχαλλε: πατὴρ δ' ἀνδρῶν τε θεῶν τε,
HF.205,4	ὅσσοι ἔσαν μύρμηκες ἐπηράτου ἔνδοθι νήσου,
HF.205,5	τοὺς ἄνδρας ποίησε βαθυζώνους τε γυναῖκας.
HF.205,6	οἳ δή τοι πρῶτοι ζεῦξαν νέας ἀμφιελίσσας,
HF.205,7	[πρῶτοι δ' ἱστί' ἔθεν νηὸς πτερὰ ποντοπόροιο]
HF.206,1	πολέμωι κεχαρηότας ἠύτε δαιτί.
HF.206,1B	πολέμωι κεχαρηότες ἠύτε δαιτί;
HF.209,1	ἥδε δὲ οἱ κατὰ θυμὸν ἀρίστη φαίνετο βουλή:
HF.209,2	αὐτὸν μὲν σχέσθαι, κρύψαι δ' ἀδόκητα μάχαιραν
HF.209,3	καλήν, ἥν οἱ ἔτευξε περικλυτὸς Ἀμφιγυήεις,
HF.209,4	ὡς τὴν μαστεύων οἶος κατὰ Πήλιον αἰπὺ
HF.209,5	αἶψ' ὑπὸ Κενταύροισιν ὀρεσκώιοισι δαμείη
HF.211,1	Φθίην ἐξίκετο μητέρα μήλων,
HF.211,2	πολλὰ] κτήματ' ἄγων ἐξ εὐρυχόρου Ἰαωλκοῦ,
HF.211,3	Πηλεὺ]ς Αἰακίδης, φίλος ἀθανάτοισι θεοῖσιν.
HF.211,4	λαοῖσιν] δὲ ἰ[δ]οῦσιν ἀγαίετο θυμὸς ἅπασιν,
HF.211,5	ὥς τε πό]λιν [ἀ]λάπαξεν ἐύκτιτον, ὥς τ' ἐτέλεσσεν
HF.211,6	ἱμερόεν]τα γ[ά]μον, καὶ τοῦτ' ἔπος εἶπαν ἅπαντες:
HF.211,7	"τρὶς μάκαρ Αἰακίδη καὶ τετράκις ὄλβιε Πηλεῦ,
HF.211,8	ο  μέ[γα] δῶρον Ὀλύμπιος εὐρύοπα Ζεύς
HF.211,9	μ]άκαρες θεοὶ ἐξετέλεσσαν:
HF.211,10	ὃς τοῖσδ' ἐν μεγάροις ἱερὸν λέχος εἰσαναβαίνων
HF.211,11	πατ]ὴρ ποίησε Κρονίων
HF.211,12	περ]ί τ' ἄλλων ἀλφηστάων
HF.211,13	χθονὸ]ς ὅς[σ]ο[ι καρ]πὸν [ἔ]δουσι
HF.212,1	ετο Μοῖρα κρατα[ι]ή
HF.212,2	δη [τε]τληότι θυμῶι
HF.212,3	υμε ν ταναήκεϊ χαλκῶι
HF.212,4	κτομεν υ χερσὶ στιβαρῆισι
HF.212,5	εθεν ἱ  Σκαιῆισι πύληισι
HF.212,6	ρω κα]ὶ ἐσσομένοισι πυθέσθαι:
HF.212,7	Ἰ]αωλκ[ὸν ἐυκ]τιμένην ἀλάπαξεν
HF.212,8	Φθίη]ν ἐξ[ίκετο] μητέρα μήλων
HF.212,9	ἐν εὐρ]υχόρωι Ἰαωλκ[ῶι κφ
HF.212,10	ο
HF.215,1	ἠ' οἵη Φθίηι Χαρίτων ἄπο κάλλος ἔχουσα
HF.215,2	Πηνειοῦ παρ' ὕδωρ καλὴ ναίεσκε Κυρήνη
HF.217,1	Ἀρι]σταῖον βαθυχαίτην
HF.217,2	σὺν Ἑρμῆι Μαιάδος υἱεῖ
HF.217,3	ἐπίσκοπος ἠδὲ νομήων
HF.217,4	ι δώματα καλά
HF.217,5	τε]θνηότα πορσανέουσαι
HF.217,6	μεν κλυτὸς Ἀργειώνη
HF.217,7	ι ἔκδοσαν οἴηι
HF.217,8	ώπιδος ἀγλαὸν ἔργον
HF.221,1	Τηλεμάχωι δ' ἄρ' ἔτικτεν ἐύζωνος Πολυκάστη
HF.221,2	Νέστορος ὁπλοτάτη κούρη Νηληϊάδαο
HF.221,3	Περσέπολιν μιχθεῖσα διὰ χρυσῆν Ἀφροδίτην
HF.227,1	Εὔμολπος Δόλοχός τε καὶ Ἱπποθόων μεγάθυμος
HF.228,1	ἰδὼν δ' ἱππηλάτα Κῆρυξ,
HF.229,1	λείην καλλιχ
HF.229,2	ης: θαλερὴν δ
HF.229,3	ὃ δ' ἀναίνετο τ
HF.229,4	τὸν δ' ἔκταν
HF.229,5	ασσε δ' ἀναγκα[ί
HF.229,6	Ὄλυμπ]ον ἀγάννιφον ε
HF.229,7	ναίει ἀπήμαντοσ] καὶ ἀκηδὴς ἤ[ματα πάντα
HF.229,8	ἀθάνατος καὶ ἄγη]ρος ἔχων μεγαλ[ Ἥβην
HF.229,9	παῖδα Διὸς μεγάλο]ιο καὶ Ἥρης χρυ[σοπεδίλου:
HF.229,10	τὸν πρὶν μέν ῥ' ἤχθη]ρε θ[εὰ λ]ευκώλ[ενος Ἥρη
HF.229,11	ἔκ τε θεῶν μακάρω]ν ἔκ τε [θνητῶν ἀνθρώπων,
HF.229,12	νῦν δ' ἤδη πεφίλ]ηκε, τίει δέ μιν [ἔξοχον ἄλλων
HF.229,13	ἀθανάτων μετά γ]' αὐτὸν ἐρισθενέ[α Κρονίωνα
HF.229,14	δι φίλην πόρε π
HF.229,15	Ὄλυμπο]ν ἀγάννιφον:
HF.229,16	σι φυὴν καὶ εἶδ[ος
HF.229,17	Ἡρ]ακλῆϊ πτολι[πόρθωι
HF.229,18	ύρροον ἀργυρ[οδίνην
HF.229,19	υ ῥέει εἰς ἅ[λα δῖαν
HF.229,20	γ ν
HF.231,1	θεσσάμενος γενεὴν Κλεοδαίου κυδαλίμοιο
HF.233,1	πάντες δὲ τριχάϊκες καλέονται
HF.233,2	οὕνεκα τρισσὴν γαῖαν ἑκὰς πάτρης ἐδάσαντο.
HF.234,1	ἤτοι γὰρ Λοκρὸς Λελέγων ἡγήσατο λαῶν,
HF.234,2	τοὺς ῥά ποτε Κρονίδης Ζεὺς ἄφθιτα μήδεα εἰδὼς
HF.234,3	λεκτοὺς ἐκ γαίης ΛΑΟΥΣ πόρε Δευκαλίωνι:
HF.235,1	Ἰλέα, τὸν ῥ' ἐφίλησεν ἄναξ Διὸς υἱὸς Ἀπόλλων:
HF.235,2	καί οἱ τοῦτ' ὀνόμην' ὄνομ' ἔμμεναι, οὕνεκα νύμφην
HF.235,3	εὑρόμενος ἵλεων μίχθη ἐρατῆι φιλότητι
HF.235,4	ἤματι τῶι, ὅτε τεῖχος ἐυδμήτοιο πόληος
HF.235,5	ὑψηλὸν ποίησε Ποσειδάων καὶ Ἀπόλλων.
HF.236,1	ἣ δὲ Θόαν τέκεν υἱόν,
HF.239,1	οἷα Διώνυσος δῶκ' ἀνδράσι χάρμα καὶ ἄχθος.
HF.239,2	ὅστις ἄδην πίνηι, οἶνος δέ οἱ ἔπλετο μάργος,
HF.239,3	σὺν δὲ πόδας χεῖράς τε δέει γλῶσσάν τε νόον τε
HF.239,4	δεσμοῖς ἀφράστοισι, φιλεῖ δέ ἑ μαλθακὸς ὕπνος
HF.240,1	ἔστί τις Ἑλλοπίη πολυλήϊος ἠδ' εὐλείμων
HF.240,2	ἀφνειὴ μήλοισι καὶ εἰλιπόδεσσι βόεσσιν:
HF.240,3	ἐν δ' ἄνδρες ναίουσι πολύρρηνες πολυβοῦται
HF.240,4	πολλοὶ ἀπειρέσιοι φῦλα θνητῶν ἀνθρώπων:
HF.240,5	ἔνθα δὲ Δωδώνη τις ἐπ' ἐσχατιῆι πεπόλισται:
HF.240,6	τὴν δὲ Ζεὺς ἐφίλησε καὶ ὅν χρηστήριον εἶναι
HF.240,7	τίμιον ἀνθρώποις [
HF.240,8	] ναῖον δ' ἐν πυθμένι φηγοῦ:
HF.240,9	ἔνθεν ἐπιχθόνιοι μαντήϊα πάντα φέρονται.
HF.240,10	ὅς δὴ κεῖθι μολὼν θεὸν ἄμβροτον ἐξερεείνηι
HF.240,11	δῶρα φέρων [τ]' ἔλθηισι σὺν οἰωνοῖς ἀγαθοῖσιν
HF.242,1	ἐ[ν δ]' ἄρα κούραις δ[έξ]ατο
HF.243,2	ολεησι
HF.243,3	πωρθι
HF.243,4	τηλ]ύγετος με
HF.243,5	εην ὤπυιε θε
HF.243,6	ἣ δέ οἱ ἐν] μεγάροις θεοεί[κελα γείνατο τέκνα
HF.244,2	νυδρου
HF.244,3	κ]αὶ πατρίδος αἴη[ς
HF.244,4	ευν
HF.244,5	οδαβαντα
HF.244,6	ηνορα δῖον
HF.244,7	ναβαντες
HF.244,8	Ἐ]ννοσίγαιος
HF.244,9	ἀμοιβήν
HF.244,11	κ
HF.244,12	αλέουσιν
HF.244,13	ἄ]νακτος
HF.244,14	όχοιο
HF.244,15	ατο νύμφηι
HF.244,16	βαια
HF.244,17	λιπαρ]οκρήδεμνος
HF.245,1	ἳν δ' αὐτῶι θανάτου ταμίης
HF.248,1	ὦ τέκος, ἦ μάλα δή σε πονηρότατον καὶ ἄριστον
HF.248,2	Ζεὺς τέκνωσε πατήρ,
HF.249,1	αἱ Μοῖραί σε πονηρότατον καὶ ἄριστον
HF.251,1	ἣ τέκ' Ἀρισταίχμ[ην τε καὶ Εὐαίχμην ῥοδόπηχυν.
HF.251,2	τὰς δ' αὖ Βουτίδαι ἀγάγοντο
HF.251,3	Κήϋκος ποτὶ δῶ[μα φιλοπτολέμου βασιλῆος:
HF.251,4	ἤτοι Π[ο]υ[λ]υκόω[ν μὲν Ἀρισταίχμην τανύπεπλον
HF.251,5	ἤγαγε[θ]' ἵπποις[ίν τε καὶ ἅρμασι κολλητοῖσιν.
HF.251,6	ἣ δέ οἱ ἐν μεγάρο[ις θεοείκελα γείνατο τέκνα
HF.251,7	Δηΐμαχον Στέφανό[ν τε
HF.251,8	τὴν δὲ Πολυκρεί[ων θαλερὴν ποιήσατ' ἄκοιτιν
HF.251,9	Εὐαίχμην, ἣ εἴδε[ι ἐκαίνυτο φῦλα γυναικῶν.
HF.251,10	τὴν δ' ἄρα Χαιρεσί[λαος
HF.251,11	Ἰασίδης [ἵ]πποις[ι καὶ ἅρμασι κολλητοῖσι
HF.252,1	Φύλας δ' ὤπυιεν κούρην κλειτοῦ Ἰολάου
HF.252,2	Λειπεφίλην, ἣ εἶδος Ὀλυμπιάδεσσιν [ἔριζεν].
HF.252,3	Ἱππότην δέ οἱ υἱὸν ἐνὶ μεγάροισιν ἔτικτε
HF.252,4	Θηρώ τ' εὐειδέα ἰκέλην φαέεσσι σελήνης.
HF.252,5	Θηρὼ δ' Ἀπόλλωνος ἐν ἀγκοίνηισι πεσοῦσα
HF.252,6	γείνατο Χαίρωνος κρατερὸν μένος ἱπποδάμοιο
HF.253,1	ἠ' οἵη Ὑρίηι πυκινόφρων Μηκιονίκη,
HF.253,2	ἣ τέκεν Εὔφημον γαιηόχωι Ἐννοσιγαίωι
HF.253,3	μιχθεῖσ' ἐν φιλότητι πολυχρύσου Ἀφροδίτης
HF.257,1	Ὕηττος δὲ Μόλουρον Ἀρίσβαντος φίλον υἱὸν
HF.257,2	κτείνας ἐν μεγάροις εὐνῆς ἕνεχ' ἧς ἀλόχοιο
HF.257,3	οἶκον ἀποπρολιπὼν φεῦγ' Ἄργεος ἱπποβότοιο,
HF.257,4	ἷξεν δ' Ὀρχομενὸν Μινυῆιον: καί μιν ὅ γ' ἥρως
HF.257,5	δέχατο καὶ κτεάνων μοῖραν πόρεν ὡς ἐπιεικές
HF.259,1	θεινον
HF.259,2	μενκα
HF.259,3	Πορθά]ονος υἱο
HF.259,4	Ἀλκα[θο
HF.259,5	π]ατρο
HF.259,6	αζον
HF.259,7	Μά]ρμαχ['
HF.259,8	τολιπ
HF.264,1	αὐτόματοι δ' ἀγαθοὶ ἀγαθῶν ἐπὶ δαῖτας ἵενται.
HF.266,1	ουκ
HF.266,2	πονεοντες
HF.266,3	οὐ γὰρ ἄτερ τε
HF.266,4	σωσα
HF.266,5	τρίποδάς τε ]καθέδρασ]
HF.266,6	δ' ἔχον αἴσας
HF.266,7	ων
HF.266,8	αὐτὰρ ἐπεὶ δαιτὸς μὲν ἐίσης ἐξ ἔρον ἕντο
HF.266,9	μητέρα μητρὸς παισ]ὶν ἄγοντο
HF.266,10	ἀζαλέην τε καὶ ὀπταλέην σφετέροισι τέκεσσι
HF.266,11	τεθνάναι νιφετ]όν τε καὶ ὄμβ[ρον
HF.266,5C	αὐτὰρ ἐπεὶ δαιτὸς μὲν ἐίσης ἐξ ἔρον ἕντο,
HF.266,6C	οἷον οὐ μητέρα μητρὸς [ παισὶν] ἄγοντο
HF.266,7C	[ἀζαλέην τε καὶ ὀπταλέην σφετέροισι τέκεσσι
HF.266,8C	τεθνάναι.
HF.268,1	ἀπάτωροι
HF.269,1	λακ ο
HF.269,2	επονεν
HF.269,3	δ οσο
HF.270,1	πίσσης τε δνοφερῆς καὶ κέδρου νηλέι καπνῶι.
HF.271,1	τῶι δὲ Μάρης θοὸς ἄγγελος ἦλθε δι' οἴκου,
HF.271,2	πλήσας δ' ἀργύρεον σκύπφον φέρε, δῶκε δ' ἄνακτι
HF.272,1	καὶ τότε μάντις μὲν δεσμὸν βοὸς αἴνυτο χερσίν,
HF.272,2	Ἴφικλος δ' ἐπὶ νῶτ' ἐπεμαίετο: τῶι δ' ἐπ' ὄπισθεν
HF.272,3	σκύπφον ἔχων ἑτέρηι, ἑτέρηι δὲ σκῆπτρον ἀείρας
HF.272,4	ἔστειχεν Φύλακος καὶ ἐνὶ δμώεσσιν ἔειπεν
HF.273,1	ἡδὺ δὲ καὶ τὸ πυθέσθαι, ὅσα θνητοῖσιν ἔνειμαν
HF.273,2	ἀθάνατοι, δειλῶν τε καὶ ἐσθλῶν τέκμαρ ἐναργές
HF.274,1	ἐν δαιτὶ καὶ εἰλαπίνηι τεθαλυίηι
HF.274,2	τέρπεσθαι μύθοισιν, ἐπὴν δαιτὸς κορέσωνται,
HF.275,1	οἴην μὲν μοῖραν δέκα μοιρέων τέρπεται ἀνήρ,
HF.275,2	τὰς δὲ δέκ' ἐμπίπλησι γυνὴ τέρπουσα νόημα.
HF.276,1	Ζεῦ πάτερ, εἴθε μοι εἴθ' ἥσσω μ' αἰῶνα βίοιο
HF.276,2	ὤφελλες δοῦναι καὶ ἴσα φρεσὶ μήδεα ἴδμεν
HF.276,3	θνητοῖς ἀνθρώποις: νῦν δ' οὐδέ με τυτθὸν ἔτισας,
HF.276,4	ὃς μακρόν γέ μ' ἔθηκας ἔχειν αἰῶνα βίοιο
HF.276,5	ἑπτά τ' ἐπὶ ζώειν γενεὰς μερόπων ἀνθρώπων
HF.278,1	θαῦμά μ' ἔχει κατὰ θυμόν, ἐρινεὸς ὅσσον ὀλύνθων
HF.278,2	οὗτος ἔχει, μικρός περ ἐών: εἴποις ἂν ἀριθμόν;
HF.278,3	μύριοί εἰσιν ἀριθμόν, ἀτὰρ μέτρον γε μέδιμνος:
HF.278,4	εἷς δὲ περισσεύει, τὸν ἐπενθέμεν οὔ κε δύναιο.
HF.278,5	ὣς φάτο, καί σφιν ἀριθμὸς ἐτήτυμος εἴδετο μέτρου.
HF.278,6	καὶ τότε δὴ Κάλχανθ' ὕπνος θανάτοιο κάλυψεν.
HF.280,1	ὀλ]έσαι με βίηφί τε δουρί τε μακρῶι,
HF.280,2	ἀλλά με Μοῖρ' ὀλο]ὴ καὶ Λητοῦς ὤλεσε[ν υἱός.
HF.280,3	ἀλλ' ἄγε δή μοι ταῦτα δι]αμπερέως ἀγό[ρευσον:
HF.280,4	νδε κατήλυθες [εἰς Ἀΐδαο
HF.280,5	ἅμ' ἔσπετο πις[τὸσ] ἑ[ταῖρος
HF.280,6	ει τί κατὰ χρέος ω ις;
HF.280,7	π]ρότερό[σ] τ' ἀπ[ὸ] μῦθον ἔειπε
HF.280,8	ας ἐς ποιμένα λαῶν
HF.280,9	θ]εὰ δασπλῆτις Ἐρινύς
HF.280,10	διογεν]ὲς [Μελ]έαγ[ρε δαΐ]φρονος Οἰνέος υἱέ,
HF.280,11	τοιγὰρ ἐγώ τοι] ταῦτ[α μ]άλ' ἀτρεκέως καταλέξω.
HF.280,12	ενωευδε  ἀγαυὴν Φερσεφόνειαν
HF.280,13	ας φας αι Δ[ία] τερπικέραυνον
HF.280,14	ἀθανά]των τε νόμοις ἵνα ἑδνώσειεν ἄκ[ο]ιτιν
HF.280,15	ἐκείνους φασὶ κασιγνήτας μεγ εις
HF.280,16	μνησ]τεύειν, γαμέειν δὲ φίλων ἀπάν[ευθε τοκήων
HF.280,17	αι ἐκ μακάρων γάμον ὄρνυται ἑδνώσασθαι
HF.280,18	αὐτοκ]ασιγνήτην ὁμοπάτριον: ἐγγυτέρω γάρ
HF.280,19	φήσ' εἴ]ναι γεγαὼς αὐτὸς μεγάλου Ἀΐδαο
HF.280,20	Φερσεφ]όνηι κούρηι Δημήτερος ἠυκόμοιο:
HF.280,21	αὐτὸσ] μὲν γάρ φησι κασίγνητος καὶ ὄπατρος
HF.280,22	]εν] Ἀΐδην δὲ φίλον πάτρωα τετύχθαι:
HF.280,23	τοῦ δ' ἕν]εκεν φάτο βῆμεν ὑπὸ ζόφον ἠερόεντα."
HF.280,24	ὣς ἔφατ':] Οἰνείδης δὲ κατέστυγε μῦθον ἀκούσας,
HF.280,25	καί μιν] ἀμ[ειβό]μενος προσεφώνει μειλιχίοισι:
HF.280,26	"Θησεῦ Ἀθην]αίων βουληφόρε θωρηκτάων,
HF.280,27	δάμεια περίφρων ἦν παρά[κοι]τις
HF.280,28	μ]εγαθύμου Πειριθόοιο;
HF.280,29	αποντα
HF.280,31	ουσκ
HF.280,32	ρεμα
HF.281,1	ωσε
HF.281,2	σεμ
HF.281,3	α
HF.281,5	εξα
HF.281,6	ημε
HF.281,8	ζη
HF.281,9	ειμ
HF.281,10	αψ
HF.281,11	τον
HF.281,12	κει
HF.281,13	μιδ
HF.281,14	εισε
HF.281,15	γα
HF.281,17	θειη
HF.281,21	ε
HF.281,22	α
HF.283,1	εὖ νῦν μοι τάδ' ἕκαστα μετὰ φρεσὶ πευκαλίμηισι
HF.283,2	φράζεσθαι: πρῶτον μέν, ὅτ' ἂν  δόμον εἰσαφίκηαι,
HF.283,3	ἔρδειν ἱερὰ καλὰ θεοῖς αἰειγενέτηισιν
HF.286,1	εἰ κακά τις σπείραι, κακὰ κέρδεά [κ]' ἀμήσειεν:
HF.286,2	εἴ κε πάθοι, τά τ' ἔρεξε, δίκη κ' ἰθεῖα γένοιτο
HF.288,1	τὰς δὲ βροτοὶ καλέουσι Πελειάδας
HF.289,1	χειμέριαι δύνουσι Πελειάδες
HF.290,1	τῆμος ἀποκρύπτουσι Πελειάδες
HF.291,1	νύμφαι Χαρίτεσσιν ὁμοῖαι,
HF.291,2	Φαισύλη ἠδὲ Κορωνὶς ἐυστέφανός τε Κλέεια
HF.291,3	Φαιώ θ' ἱμερόεσσα καὶ Εὐδώρη τανύπεπλος,
HF.291,4	ἃς Ὑάδας καλέουσιν ἐπὶ χθονὶ φῦλ' ἀνθρώπων
HF.293,1	ποταμῶι ῥείοντι ἐοικώς
HF.294,1	καί οἱ ἐπὶ σκοπὸν Ἄργον ἵει κρατερόν τε μέγαν τε
HF.294,2	τέτρασιν ὀφθαλμοῖσιν ὁρώμενον ἔνθα καὶ ἔνθα,
HF.294,3	ἀκάματον δέ οἱ ὦρσε θεὰ μένος, οὐδέ οἱ ὕπνος
HF.294,4	πῖπτεν ἐπὶ βλεφάροις, φυλακὴν δ' ἔχεν ἔμπεδον αἰεί
HF.296,1	νήσωι ἐν Ἀβαντίδι δίηι:
HF.296,2	τὴν πρὶν Ἀβαντίδα κίκλησκον θεοὶ αἰὲν ἐόντες,
HF.296,3	Εὔβοιαν δὲ βοός μιν ἐπώνυμον ὠνόμασε Ζεύς
HF.298,1	δεινὸς γάρ μιν ἔτειρεν ἔρως Πανοπηΐδος Αἴγλης.
HF.301,1	ἔνθά ποτ' ἔσται ἐμὸν ψυκτήριον, ὄρχαμε λαῶν
HF.302,1	εἰ μὲν δώσετε μισθὸν ἀοιδῆς, ὦ κεραμῆες,
HF.302,2	δεῦρ' ἄγ' Ἀθηναίη, καὶ ὑπέρσχεθε χεῖρα καμίνου,
HF.302,3	εὖ δὲ μελανθεῖεν κότυλοι καὶ πάντα κάναστρα,
HF.302,4	φρυχθῆναί τε καλῶς, καὶ τιμῆς ὦνον ἀρέσθαι,
HF.302,5	πολλὰ μὲν εἰν ἀγορῆι πωλεύμενα, πολλὰ δ' ἀγυιαῖς,
HF.302,6	πολλὰ δὲ κερδῆναι ἡμῖν δὲ δὴ ὥς σφι νοῆσαι.
HF.302,7	ἢν δ' ἐπ' ἀναιδείην τρεφθέντες ψεύδε' ἄρησθε,
HF.302,8	συγκαλέω δἤπειτα καμίνων δηλητῆρας,
HF.302,9	Σύντριβ' ὁμῶς Σμάραγόν τε καὶ Ἄσβολον ἠδὲ Σαβάκτην
HF.302,10	Ὠμόδαμόν θ', ὃς τῆιδε τέχνηι κακὰ πολλὰ πορίζει:
HF.302,11	πεῖθε πυραίθουσαν καὶ δώματα, σὺν δὲ κάμινος
HF.302,12	πᾶσα κυκηθείη, κεραμέων μέγα κωκυσάντων.
HF.302,13	ὡς γνάθος ἱππείη βρύκει, βρύκοι δὲ κάμινος
HF.302,14	πάντ' ἔντοσθ' αὐτῆς κεραμήϊα λεπτὰ ποιοῦσα.
HF.302,15	δεῦρο καὶ Ἠελίου θύγατερ πολυφάρμακε Κίρκη,
HF.302,16	ἄγρια φάρμακα βάλλε, κάκου δ' αὐτούς τε καὶ ἔργα:
HF.302,17	δεῦρο δὲ καὶ Χείρων ἀγέτω πολέας Κενταύρους,
HF.302,18	οἵ θ' Ἡρακλῆος χεῖρας φύγον, οἵ τ' ἀπόλοντο:
HF.302,19	τύπτοιεν τάδε ἔργα κακῶς, πίπτοι δὲ κάμινος,
HF.302,20	αὐτοὶ δ' οἰμώζοντες ὁρώιατο ἔργα πονηρά:
HF.302,21	γηθήσω δ' ὁρόων αὐτῶν κακοδαίμονα τέχνην.
HF.302,22	ὃς δέ χ' ὑπερκύψηι, περὶ τούτου πᾶν τὸ πρόσωπον
HF.302,23	φλεχθείη, ὡς πάντες ἐπίστωντ' αἴσιμα ῥέζειν.
HF.303,1	μάντις δ' οὐδ' εἷς ἐστιν ἐπιχθονίων ἀνθρώπων
HF.303,2	ὅστις ἂν εἰδείη Ζηνὸς νόον αἰγιόχοιο
HF.304,1	ἐννέα τοι ζώει γενεὰς λακέρυζα κορώνη
HF.304,2	ἀνδρῶν ἡβώντων: ἔλαφος δέ τε τετρακόρωνος:
HF.304,3	τρεῖς δ' ἐλάφους ὁ κόραξ γηράσκεται: αὐτὰρ ὁ φοῖνιξ
HF.304,4	ἐννέα τοὺς κόρακας: δέκα δ' ἡμεῖς τοὺς φοίνικας
HF.304,5	νύμφαι ἐυπλόκαμοι, κοῦραι Διὸς αἰγιόχοιο.
HF.305,1	Οὐρανίη δ' ἄρ' ἔτικτε Λίνον πολυήρατον υἱόν:
HF.305,2	ὃν δή, ὅσοι βροτοί εἰσιν ἀοιδοὶ καὶ κιθαρισταί,
HF.305,3	πάντες μὲν θρηνεῦσιν ἐν εἰλαπίναις τε χοροῖς τε,
HF.305,4	ἀρχόμενοι δὲ Λίνον καὶ λήγοντες καλέουσιν
HF.306,1	παντοίης σοφίης δεδαηκότα
HF.307,1	εἰ μὴ Ἀπόλλων Φοῖβος ὑπὲκ θανάτοιο σαώσαι
HF.307,2	ἢ αὐτὸς Παιήων, ὃς ἁπάντων φάρμακα οἶδεν
HF.308,1	αὐτὸς γὰρ πάντων βασιλεὺς καὶ κοίρανός ἐστιν
HF.308,2	ἀθανάτων τέ οἱ οὔ τις ἐρήρισται κράτος ἄλλος
HF.309,1	δῶρα θεῶν μακάρων πλῆσθαι χθονί
HF.310,1	Μουσάων, αἵ τ' ἄνδρα πολυφραδέοντα τιθεῖσι
HF.310,2	θέσπιον αὐδήεντα
HF.313,1	πρωῒ μάλ' ἠΐθεον,
HF.314,1	τῆλε γὰρ ἀξυλίηι κατεπύθετο κήλεα νηῶν
HF.315,1	οὐκέτι δὴ βαίνουσι λαροῖς ποσίν.
HF.316,1	ὤπτησαν μὲν πρῶτα, περιφραδέως δ' ἐρύσαντο.
HF.317,1	τοῦ[δε] γὰρ ἀέξετο θυμὸς ἐνὶ στήθεσσι φίλοισι
HF.318,1	οἷον ἐνὶ στήθεσσι χόλον θυμαλγέ' ἔχουσα
HF.319,1	Δωδώνην φηγόν τε, Πελασγῶν ἕδρανον, ἦιεν
HF.320,1	αὐτὸς δ' ἐν πλήμηισι διιπετέος ποταμοῖο,
HF.321,1	ἔργα νέων, βουλαὶ δὲ μέσων, εὐχαὶ δὲ γερόντων
HF.322,1	ὥς κε πόλις ῥέζηισι, νόμος δ' ἀρχαῖος ἄριστος
HF.323,1	χρὴ δέ σε πατρὶ [] κτίλον ἔμμεναι
HF.324,1	χαλεπὸν δὲ νοῆσαι
HF.328,1	ἄφυζαν
HF.329,1	βρῖ
HF.330,1	ἥδυμον
HF.331,1	ὅτων
HF.332,1	Πρόκριν
HF.333,1	φυλλοχόος μήν
HF.335,1	δαϊζομένοιο πόληος
HF.336,1	ὃς αἰὲν μὴ πετῆνα γενέσθαι
HF.337,1	ἀλετρεύουσι μύλης ἔπι μήλοπα καρπόν,
HF.338,1	μηδὲ δίκην δικάσηις, πρὶν ἄμφω μῦθον ἀκούσηις
HF.339,1	ἀκαλὰ προρέων,
HF.339,1B	ἀκαλὰ προχέων,
HF.339,1B	ὣς ἀκαλὰ προρέων ὡς ἁβρὴ παρθένος εἶσιν
HF.343,1	ἐκ ταύτης ἔριδος ἣ μὲν τέκε φαίδιμον υἱὸν
HF.343,2	Ἥφαιστον τέχνηισιν ἄνευ Διὸς αἰγιόχοιο
HF.343,3	ἐκ πάντων παλάμηισι κεκασμένον Οὐρανιώνων:
HF.343,4	αὐτὰρ ὅ γ' Ὠκεανοῦ καὶ Τηθύος ἠυκόμοιο
HF.343,5	κούρηι νόσφ' Ἥρης παρελέξατο καλλιπαρήου
HF.343,6	ἐξαπαφὼν Μῆτιν καίπερ πολύιδριν ἐοῦσαν:
HF.343,7	συμμάρψας δ' ὅ γε χερσὶν ἑὴν ἐγκάτθετο νηδύν,
HF.343,8	δείσας μὴ τέξῃ κρατερώτερον ἄλλο κεραυνοῦ:
HF.343,9	τούνεκά μιν Κρονίδης ὑψίζυγος αἰθέρι ναίων
HF.343,10	κάππιεν ἐξαπίνης. ἣ δ' αὐτίκα Παλλάδ' Ἀθήνην
HF.343,11	κύσατο: τὴν μὲν ἔτικτε πατὴρ ἀνδρῶν τε θεῶν τε
HF.343,12	πὰρ κορυφήν, Τρίτωνος ἐπ' ὄχθηισιν ποταμοῖο.
HF.343,13	Μῆτις δ' αὖτε Ζηνὸς ὑπὸ σπλάγχνοις λελαθυῖα
HF.343,14	ἧστο, Ἀθηναίης μήτηρ, τέκταινα δικαίων,
HF.343,15	πλεῖστα θεῶν εἰδυῖα καταθνητῶν τ' ἀνθρώπων.
HF.343,16	ἔνθα θεὰ παρέλεκτο Θέμις παλάμαις περὶ πάντων
HF.343,17	ἀθανάτων ἐκέκασθ' οἳ Ὀλύμπια δώματ' ἔχουσιν,
HF.343,18	αἰγίδα ποιήσασα φοβέστρατον ἔντος Ἀθήνης:
HF.343,19	σὺν τῆι ἐγείνατό μιν, πολεμήϊα τεύχε' ἔχουσαν.
HF.357,1	ἐν Δήλωι τότε πρῶτον ἐγὼ καὶ Ὅμηρος ἀοιδοὶ
HF.357,2	μέλπομεν, ἐν νεαροῖς ὕμνοις ῥάψαντες ἀοιδήν,
HF.357,3	Φοῖβον Ἀπόλλωνα χρυσάορον, ὃν τέκε Λητώ
HF.361,1	δῶρα θεοὺς πείθει, δῶρ' αἰδοίους βασιλῆας
HF.362,1	ἑβδομάτηι δ' αὖτις λαμπρὸν φάος ἠελίοιο
HF.363,1	φοῖβον ὕδωρ ἐπάγων κέρασ' Ὠκεανοῖο ῥοῆισι
HF.372,1	ἄμφακες μὲν πρῶτον στόμα καὶ κριται αντα καὶ θιοην
HF.372,2	γναθμὸν [ὃν] ηὐδάξαντο δυσείμονες ἰχθυβολῆες,
HF.372,3	οἷς ὁ ταριχόπλεως ἅδε Βόσπορος, οἵ θ' ὑπόγαστρα
HF.372,4	τμήγοντες τετράγωνα ταρίχια τεκταίνονται.
HF.372,5	ναὶ μὴν οὐκ ἀκλεὲς θνητοῖς γένος ὀξυρρύγχου,
HF.372,6	ὃν καὶ ὅλον καὶ τμητὸν Ἀλεξανδρεῖς ἐκόμισσαν.
HF.372,7	θύννων δ' ὡραίων Βυζάντιον ἔπλετο μήτηρ
HF.372,8	καὶ σκόμβρων κυβίων τε καὶ εὐχόρτου λικιβάττεω:
HF.372,9	καὶ Πάριον κολιῶν κυδρὴ τροφὸς ἔσκε πολίχνη:
HF.372,10	Ἰόνιον δ' ἀνὰ κῦμα φέρων Γαδειρόθεν ἄξει
HF.372,11	Βρέττιος ἢ Καμπανὸς ἢ ἐξ ἀγαθοῖο Τάραντος
HF.372,12	ὀρκύνοιο τρίγωνα, τά τ' [ἐν] στάμνοισι τεθέντα
HF.372,13	ἀμφαλλὰξ δείπνοισιν ἐνὶ πρώτοισιν ὀπηδεῖ.
HF.373,1	ὃς δ' ἄλλωι κακὰ τεύχει, ἑῶι κακὸν ἥπατι τεύχει
HF.373,1B	ὃς κακὸν ἄλλωι τεύχει, [ἑ]ῶι κακὸν ἥπατι τεύχει
HF.380,1	ἀμφὶ περὶ κρήνην ἰοειδέα
HF.381,1	προῖτος σταφύλης εὖ λακτισμένης αἱμορρόωι []
HF.381,1B	προῖτος σταφυλῶν καλῶς λακτιστῶν αἱματίο[ι]ς δρόσο[ι]ς
HF.384,1	παῦροι δέ τε πατρὸς ἀρείους
HF.386,1	ὑπερβασίαι δ' ἀλεγειναί
HF.388,1	τόν ποτε Κιλίκιον θρέψεν πολυώνυμον ἄντρον
HF.392,1	σφαῖρος κυκλοτερὴς μονίηι περιηγέϊ χαίρων
HF.393,1	ὀλίγωι δ' ἥδετο κισσυβίωι
HF.403,1	πικρὰς ὠδῖνας ἔχουσαι,
HF.405,1	Βύβλον τ' ἀγχίαλον καὶ Σίδων' ἀνθεμόεσσαν
HF.406,1	ἄνεμος φλόγα εἰλυφάζων
HF.412,1	θνητὸς πεφυκὼς τὰ ὀπίσω πειρῶ βλέπειν
HY.1,1	οἱ μὲν γὰρ Δρακάνῳ σ', οἱ δ' Ἰκάρῳ ἠνεμοέσσῃ
HY.1,2	φάσ', οἱ δ' ἐν Νάξῳ, δῖον γένος εἰραφιῶτα,
HY.1,3	οἱ δέ σ' ἐπ' Ἀλφειῷ ποταμῷ βαθυδινήεντι
HY.1,4	κυσαμένην Σεμέλην τεκέειν Διὶ τερπικεραύνῳ,
HY.1,5	ἄλλοι δ' ἐν Θήβῃσιν ἄναξ σε λέγουσι γενέσθαι
HY.1,6	ψευδόμενοι: σὲ δ' ἔτικτε πατὴρ ἀνδρῶν τε θεῶν τε
HY.1,7	πολλὸν ἀπ' ἀνθρώπων κρύπτων λευκώλενον Ἥρην.
HY.1,8	ἔστι δέ τις Νύση ὕπατον ὄρος ἀνθέον ὕλῃ
HY.1,9	τηλοῦ Φοινίκης σχεδὸν Αἰγύπτοιο ῥοάων
HY.1,10	καί οἱ ἀναστήσουσιν ἀγάλματα πόλλ' ἐνὶ νηοῖς.
HY.1,11	ὡς δὲ τάμεν τρία, σοὶ πάντως τριετηρίσιν αἰεὶ
HY.1,12	ἄνθρωποι ῥέξουσι τεληέσσας ἑκατόμβας.
HY.1,13	ἦ καὶ κυανέῃσιν ἐπ' ὀφρύσι νεῦσε Κρονίων:
HY.1,14	ἀμβρόσιαι δ' ἄρα χαῖται ἐπερρώσαντο ἄνακτος
HY.1,15	κρατὸς ἀπ' ἀθανάτοιο, μέγαν δ' ἐλέλιξεν Ὄλυμπον.
HY.1,16	ὣς εἰπὼν ἐκέλευσε καρήατι μητίετα Ζεύς.
HY.1,17	ἵληθ' εἰραφιῶτα γυναιμανές: οἱ δέ σ' ἀοιδοὶ
HY.1,18	ᾄδομεν ἀρχόμενοι λήγοντές τ', οὐδέ πῃ ἔστι
HY.1,19	σεῖ' ἐπιληθόμενῳ ἱερῆς μεμνῆσθαι ἀοιδῆς.
HY.1,20	καὶ σὺ μὲν οὕτω χαῖρε Διώνυσ' εἰραφιῶτα,
HY.1,21	σὺν μητρὶ Σεμέλῃ ἥν περ καλέουσι Θυώνην.
HY.2,1	δήμητρ' ἠΰκομον σεμνὴν θεὰν ἄρχομ' ἀείδειν,
HY.2,2	αὐτὴν ἠδὲ θύγατρα τανύσφυρον ἣν Ἀϊδωνεὺς
HY.2,3	ἥρπαξεν, δῶκεν δὲ βαρύκτυπος εὐρυόπα Ζεύς,
HY.2,4	νόσφιν Δήμητρος χρυσαόρου ἀγλαοκάρπου
HY.2,5	παίζουσαν κούρῃσι σὺν Ὠκεανοῦ βαθυκόλποις,
HY.2,6	ἄνθεά τ' αἰνυμένην ῥόδα καὶ κρόκον ἠδ' ἴα καλὰ
HY.2,7	λειμῶν' ἂμ μαλακὸν καὶ ἀγαλλίδας ἠδ' ὑάκινθον
HY.2,8	νάρκισσόν θ', ὃν φῦσε δόλον καλυκώπιδι κούρῃ
HY.2,9	Γαῖα Διὸς βουλῇσι χαριζομένη πολυδέκτῃ
HY.2,10	θαυμαστὸν γανόωντα, σέβας τότε πᾶσιν ἰδέσθαι
HY.2,11	ἀθανάτοις τε θεοῖς ἠδὲ θνητοῖς ἀνθρώποις:
HY.2,12	τοῦ καὶ ἀπὸ ῥίζης ἑκατὸν κάρα ἐξεπεφύκει,
HY.2,13	κὦζ' ἥδιστ' ὀδμή, πᾶς δ' οὐρανὸς εὐρὺς ὕπερθε
HY.2,14	γαῖά τε πᾶσ' ἐγέλασσε καὶ ἁλμυρὸν οἶδμα θαλάσσης.
HY.2,15	ἡ δ' ἄρα θαμβήσασ' ὠρέξατο χερσὶν ἅμ' ἄμφω
HY.2,16	καλὸν ἄθυρμα λαβεῖν: χάνε δὲ χθὼν εὐρυάγυια
HY.2,17	Νύσιον ἂμ πεδίον τῇ ὄρουσεν ἄναξ πολυδέγμων
HY.2,18	ἵπποις ἀθανάτοισι Κρόνου πολυώνυμος υἱός.
HY.2,19	ἁρπάξας δ' ἀέκουσαν ἐπὶ χρυσέοισιν ὄχοισιν
HY.2,20	ἦγ' ὀλοφυρομένην: ἰάχησε δ' ἄρ' ὄρθια φωνῇ
HY.2,21	κεκλομένη πατέρα Κρονίδην ὕπατον καὶ ἄριστον.
HY.2,22	οὐδέ τις ἀθανάτων οὐδὲ θνητῶν ἀνθρώπων
HY.2,23	ἤκουσεν φωνῆς, οὐδ' ἀγλαόκαρποι ἐλαῖαι,
HY.2,24	εἰ μὴ Περσαίου θυγάτηρ ἀταλὰ φρονέουσα
HY.2,25	ἄϊεν ἐξ ἄντρου Ἑκάτη λιπαροκρήδεμνος,
HY.2,26	Ἠέλιός τε ἄναξ Ὑπερίονος ἀγλαὸς υἱός,
HY.2,27	κούρης κεκλομένης πατέρα Κρονίδην: ὁ δὲ νόσφιν
HY.2,28	ἧστο θεῶν ἀπάνευθε πολυλλίστῳ ἐνὶ νηῷ
HY.2,29	δέγμενος ἱερὰ καλὰ παρὰ θνητῶν ἀνθρώπων.
HY.2,30	τὴν δ' ἀεκαζομένην ἦγεν Διὸς ἐννεσίῃσι
HY.2,31	πατροκασίγνητος πολυσημάντωρ πολυδέγμων
HY.2,32	ἵπποις ἀθανάτοισι Κρόνου πολυώνυμος υἱός.
HY.2,33	ὄφρα μὲν οὖν γαῖάν τε καὶ οὐρανὸν ἀστερόεντα
HY.2,34	λεῦσσε θεὰ καὶ πόντον ἀγάρροον ἰχθυόεντα
HY.2,35	αὐγάς τ' ἠελίου, ἔτι δ' ἤλπετο μητέρα κεδνὴν
HY.2,36	ὄψεσθαι καὶ φῦλα θεῶν αἰειγενετάων,
HY.2,37	τόφρα οἱ ἐλπὶς ἔθελγε μέγαν νόον ἀχνυμένης περ:
HY.2,38	ἤχησαν δ' ὀρέων κορυφαὶ καὶ βένθεα πόντου
HY.2,39	φωνῇ ὑπ' ἀθανάτῃ, τῆς δ' ἔκλυε πότνια μήτηρ.
HY.2,40	ὀξὺ δέ μιν κραδίην ἄχος ἔλλαβεν, ἀμφὶ δὲ χαίταις
HY.2,41	ἀμβροσίαις κρήδεμνα δαΐζετο χερσὶ φίλῃσι,
HY.2,42	κυάνεον δὲ κάλυμμα κατ' ἀμφοτέρων βάλετ' ὤμων,
HY.2,43	σεύατο δ' ὥς τ' οἰωνὸς ἐπὶ τραφερήν τε καὶ ὑγρὴν
HY.2,44	μαιομένη: τῇ δ' οὔ τις ἐτήτυμα μυθήσασθαι
HY.2,45	ἤθελεν οὔτε θεῶν οὔτε θνητῶν ἀνθρώπων,
HY.2,46	οὔτ' οἰωνῶν τις τῇ ἐτήτυμος ἄγγελος ἦλθεν.
HY.2,47	ἐννῆμαρ μὲν ἔπειτα κατὰ χθόνα πότνια Δηὼ
HY.2,48	στρωφᾶτ' αἰθομένας δαΐδας μετὰ χερσὶν ἔχουσα,
HY.2,49	οὐδέ ποτ' ἀμβροσίης καὶ νέκταρος ἡδυπότοιο
HY.2,50	πάσσατ' ἀκηχεμένη, οὐδὲ χρόα βάλλετο λουτροῖς.
HY.2,51	ἀλλ' ὅτε δὴ δεκάτη οἱ ἐπήλυθε φαινολὶς Ἠὼς
HY.2,52	ἤντετό οἱ Ἑκάτη σέλας ἐν χείρεσσιν ἔχουσα,
HY.2,53	καί ῥά οἱ ἀγγελέουσα ἔπος φάτο φώνησέν τε:
HY.2,54	πότνια Δημήτηρ ὡρηφόρε ἀγλαόδωρε
HY.2,55	τίς θεῶν οὐρανίων ἠὲ θνητῶν ἀνθρώπων
HY.2,56	ἥρπασε Περσεφόνην καὶ σὸν φίλον ἤκαχε θυμόν;
HY.2,57	φωνῆς γὰρ ἤκουσ', ἀτὰρ οὐκ ἴδον ὀφθαλμοῖσιν
HY.2,58	ὅς τις ἔην: σοὶ δ' ὦκα λέγω νημερτέα πάντα.
HY.2,59	ὣς ἄρ' ἔφη Ἑκάτη: τὴν δ' οὐκ ἠμείβετο μύθῳ
HY.2,60	Ῥείης ἠϋκόμου θυγάτηρ, ἀλλ' ὦκα σὺν αὐτῇ
HY.2,61	ἤϊξ' αἰθομένας δαΐδας μετὰ χερσὶν ἔχουσα.
HY.2,62	Ἠέλιον δ' ἵκοντο θεῶν σκοπὸν ἠδὲ καὶ ἀνδρῶν,
HY.2,63	στὰν δ' ἵππων προπάροιθε καὶ εἴρετο δῖα θεάων:
HY.2,64	ἠέλι' αἴδεσσαί με θεὰν σύ περ, εἴ ποτε δή σευ
HY.2,65	ἢ ἔπει ἢ ἔργῳ κραδίην καὶ θυμὸν ἴηνα.
HY.2,66	κούρην τὴν ἔτεκον γλυκερὸν θάλος εἴδεϊ κυδρὴν
HY.2,67	τῆς ἁδινὴν ὄπ' ἄκουσα δι' αἰθέρος ἀτρυγέτοιο
HY.2,68	ὥς τε βιαζομένης, ἀτὰρ οὐκ ἴδον ὀφθαλμοῖσιν.
HY.2,69	ἀλλὰ σὺ γὰρ δὴ πᾶσαν ἐπὶ χθόνα καὶ κατὰ πόντον
HY.2,70	αἰθέρος ἐκ δίης καταδέρκεαι ἀκτίνεσσι,
HY.2,71	νημερτέως μοι ἔνισπε φίλον τέκος εἴ που ὄπωπας
HY.2,72	ὅς τις νόσφιν ἐμεῖο λαβὼν ἀέκουσαν ἀνάγκῃ
HY.2,73	οἴχεται ἠὲ θεῶν ἢ καὶ θνητῶν ἀνθρώπων.
HY.2,74	ὣς φάτο, τὴν δ' Ὑπεριονίδης ἠμείβετο μύθῳ:
HY.2,75	Ῥείης ἠϋκόμου θυγάτηρ Δήμητερ ἄνασσα
HY.2,76	εἰδήσεις: δὴ γὰρ μέγα ἅζομαι ἠδ' ἐλεαίρω
HY.2,77	ἀχνυμένην περὶ παιδὶ τανυσφύρῳ: οὐδέ τις ἄλλος
HY.2,78	αἴτιος ἀθανάτων εἰ μὴ νεφεληγερέτα Ζεύς,
HY.2,79	ὅς μιν ἔδωκ' Ἀΐδῃ θαλερὴν κεκλῆσθαι ἄκοιτιν
HY.2,80	αὐτοκασιγνήτῳ: ὁ δ' ὑπὸ ζόφον ἠερόεντα
HY.2,81	ἁρπάξας ἵπποισιν ἄγεν μεγάλα ἰάχουσαν.
HY.2,82	ἀλλὰ θεὰ κατάπαυε μέγαν γόον: οὐδέ τι σὲ χρὴ
HY.2,83	μὰψ αὔτως ἄπλητον ἔχειν χόλον: οὔ τοι ἀεικὴς
HY.2,84	γαμβρὸς ἐν ἀθανάτοις πολυσημάντωρ Ἀϊδωνεὺς
HY.2,85	αὐτοκασίγνητος καὶ ὁμόσπορος: ἀμφὶ δὲ τιμὴν
HY.2,86	ἔλλαχεν ὡς τὰ πρῶτα διάτριχα δασμὸς ἐτύχθη:
HY.2,87	τοῖς μεταναιετάει τῶν ἔλλαχε κοίρανος εἶναι.
HY.2,88	ὣς εἰπὼν ἵπποισιν ἐκέκλετο, τοὶ δ' ὑπ' ὀμοκλῆς
HY.2,89	ῥίμφ' ἔφερον θοὸν ἅρμα τανύπτεροι ὥς τ' οἰωνοί:
HY.2,90	τὴν δ' ἄχος αἰνότερον καὶ κύντερον ἵκετο θυμόν.
HY.2,91	χωσαμένη δ' ἤπειτα κελαινεφέϊ Κρονίωνι
HY.2,92	νοσφισθεῖσα θεῶν ἀγορὴν καὶ μακρὸν Ὄλυμπον
HY.2,93	ᾤχετ' ἐπ' ἀνθρώπων πόλιας καὶ πίονα ἔργα
HY.2,94	εἶδος ἀμαλδύνουσα πολὺν χρόνον: οὐδέ τις ἀνδρῶν
HY.2,95	εἰσορόων γίγνωσκε βαθυζώνων τε γυναικῶν
HY.2,96	πρίν γ' ὅτε δὴ Κελεοῖο δαΐφρονος ἵκετο δῶμα,
HY.2,97	ὃς τότ' Ἐλευσῖνος θυοέσσης κοίρανος ἦεν.
HY.2,98	ἕζετο δ' ἐγγὺς ὁδοῖο φίλον τετιημένη ἦτορ
HY.2,99	Παρθενίῳ φρέατι ὅθεν ὑδρεύοντο πολῖται
HY.2,100	ἐν σκιῇ, αὐτὰρ ὕπερθε πεφύκει θάμνος ἐλαίης,
HY.2,101	γρηῒ παλαιγενέϊ ἐναλίγκιος, ἥ τε τόκοιο
HY.2,102	εἴργηται δώρων τε φιλοστεφάνου Ἀφροδίτης,
HY.2,103	οἷαί τε τροφοί εἰσι θεμιστοπόλων βασιλήων
HY.2,104	παίδων καὶ ταμίαι κατὰ δώματα ἠχήεντα.
HY.2,105	τὴν δὲ ἴδον Κελεοῖο Ἐλευσινίδαο θύγατρες
HY.2,106	ἐρχόμεναι μεθ' ὕδωρ εὐήρυτον ὄφρα φέροιεν
HY.2,107	κάλπισι χαλκείῃσι φίλα πρὸς δώματα πατρός,
HY.2,108	τέσσαρες ὥς τε θεαὶ κουρήϊον ἄνθος ἔχουσαι,
HY.2,109	Καλλιδίκη καὶ Κλεισιδίκη Δημώ τ' ἐρόεσσα
HY.2,110	Καλλιθόη θ', ἣ τῶν προγενεστάτη ἦεν ἁπασῶν:
HY.2,111	οὐδ' ἔγνων: χαλεποὶ δὲ θεοὶ θνητοῖσιν ὁρᾶσθαι.
HY.2,112	ἀγχοῦ δ' ἱστάμεναι ἔπεα πτερόεντα προσηύδων:
HY.2,113	τίς πόθεν ἐσσὶ γρηὺ παλαιγενέων ἀνθρώπων;
HY.2,114	τίπτε δὲ νόσφι πόληος ἀπέστιχες οὐδὲ δόμοισι
HY.2,115	πιλνᾷς; ἔνθα γυναῖκες ἀνὰ μέγαρα σκιόεντα
HY.2,116	τηλίκαι ὡς σύ περ ὧδε καὶ ὁπλότεραι γεγάασιν,
HY.2,117	αἵ κέ σε φίλωνται ἠμὲν ἔπει ἠδὲ καὶ ἔργῳ.
HY.2,118	ὣς ἔφαθ', ἡ δ' ἐπέεσσιν ἀμείβετο πότνα θεάων:
HY.2,119	τέκνα φίλ' αἵ τινές ἐστε γυναικῶν θηλυτεράων
HY.2,120	χαίρετ', ἐγὼ δ' ὑμῖν μυθήσομαι: οὔ τοι ἀεικὲς
HY.2,121	ὑμῖν εἰρομένῃσιν ἀληθέα μυθήσασθαι.
HY.2,122	Δὼς ἐμοί γ' ὄνομ' ἐστί: τὸ γὰρ θέτο πότνια μήτηρ:
HY.2,123	νῦν αὖτε Κρήτηθεν ἐπ' εὐρέα νῶτα θαλάσσης
HY.2,124	ἤλυθον οὐκ ἐθέλουσα, βίῃ δ' ἀέκουσαν ἀνάγκῃ
HY.2,125	ἄνδρες ληϊστῆρες ἀπήγαγον. οἱ μὲν ἔπειτα
HY.2,126	νηῒ θοῇ Θορικὸν δὲ κατέσχεθον, ἔνθα γυναῖκες
HY.2,127	ἠπείρου ἐπέβησαν ἀολλέες ἠδὲ καὶ αὐτοὶ
HY.2,128	δεῖπνον ἐπηρτύνοντο παρὰ πρυμνήσια νηός:
HY.2,129	ἀλλ' ἐμοὶ οὐ δόρποιο μελίφρονος ἤρατο θυμός,
HY.2,130	λάθρῃ δ' ὁρμηθεῖσα δι' ἠπείροιο μελαίνης
HY.2,131	φεῦγον ὑπερφιάλους σημάντορας, ὄφρα κε μή με
HY.2,132	ἀπριάτην περάσαντες ἐμῆς ἀποναίατο τιμῆς.
HY.2,133	οὕτω δεῦρ' ἱκόμην ἀλαλημένη, οὐδέ τι οἶδα
HY.2,134	ἥ τις δὴ γαῖ' ἐστὶ καὶ οἵ τινες ἐγγεγάασιν.
HY.2,135	ἀλλ' ὑμῖν μὲν πάντες Ὀλύμπια δώματ' ἔχοντες
HY.2,136	δοῖεν κουριδίους ἄνδρας καὶ τέκνα τεκέσθαι
HY.2,137	ὡς ἐθέλουσι τοκῆες: ἐμὲ δ' αὖτ' οἰκτείρατε κοῦραι
HY.2,138	προφρονέως φίλα τέκνα τέων πρὸς δώμαθ' ἵκωμαι
HY.2,139	ἀνέρος ἠδὲ γυναικός, ἵνα σφίσιν ἐργάζωμαι
HY.2,140	πρόφρων οἷα γυναικὸς ἀφήλικος ἔργα τέτυκται:
HY.2,141	καί κεν παῖδα νεογνὸν ἐν ἀγκοίνῃσιν ἔχουσα
HY.2,142	καλὰ τιθηνοίμην καὶ δώματα τηρήσαιμι
HY.2,143	καί κε λέχος στορέσαιμι μυχῷ θαλάμων εὐπήκτων
HY.2,144	δεσπόσυνον καί κ' ἔργα διαθρήσαιμι γυναικός.
HY.2,145	φῆ ῥα θεά: τὴν δ' αὐτίκ' ἀμείβετο παρθένος ἀδμὴς
HY.2,146	Καλλιδίκη Κελεοῖο θυγατρῶν εἶδος ἀρίστη:
HY.2,147	μαῖα θεῶν μὲν δῶρα καὶ ἀχνύμενοί περ ἀνάγκῃ
HY.2,148	τέτλαμεν ἄνθρωποι: δὴ γὰρ πολὺ φέρτεροί εἰσιν.
HY.2,149	ταῦτα δέ τοι σαφέως ὑποθήσομαι ἠδ' ὀνομήνω
HY.2,150	ἀνέρας οἷσιν ἔπεστι μέγα κράτος ἐνθάδε τιμῆς,
HY.2,151	δήμου τε προὔχουσιν, ἰδὲ κρήδεμνα πόληος
HY.2,152	εἰρύαται βουλῇσι καὶ ἰθείῃσι δίκῃσιν.
HY.2,153	ἠμὲν Τριπτολέμου πυκιμήδεος ἠδὲ Διόκλου
HY.2,154	ἠδὲ Πολυξείνου καὶ ἀμύμονος Εὐμόλποιο
HY.2,155	καὶ Δολίχου καὶ πατρὸς ἀγήνορος ἡμετέροιο
HY.2,156	τῶν πάντων ἄλοχοι κατὰ δώματα πορσαίνουσι:
HY.2,157	τάων οὐκ ἄν τίς σε κατὰ πρώτιστον ὀπωπὴν
HY.2,158	εἶδος ἀτιμήσασα δόμων ἀπονοσφίσσειεν,
HY.2,159	ἀλλά σε δέξονται: δὴ γὰρ θεοείκελός ἐσσι.
HY.2,160	εἰ δὲ θέλεις, ἐπίμεινον, ἵνα πρὸς δώματα πατρὸς
HY.2,161	ἔλθωμεν καὶ μητρὶ βαθυζώνῳ Μετανείρῃ
HY.2,162	εἴπωμεν τάδε πάντα διαμπερές, αἴ κέ σ' ἀνώγῃ
HY.2,163	ἡμέτερον δ' ἰέναι μηδ' ἄλλων δώματ' ἐρευνᾶν.
HY.2,164	τηλύγετος δέ οἱ υἱὸς ἐνὶ μεγάρῳ εὐπήκτῳ
HY.2,165	ὀψίγονος τρέφεται, πολυεύχετος ἀσπάσιός τε.
HY.2,166	εἰ τόν γ' ἐκθρέψαιο καὶ ἥβης μέτρον ἵκοιτο
HY.2,167	ῥεῖά κέ τίς σε ἰδοῦσα γυναικῶν θηλυτεράων
HY.2,168	ζηλώσαι: τόσα κέν τοι ἀπὸ θρεπτήρια δοίη.
HY.2,169	ὣς ἔφαθ': ἡ δ' ἐπένευσε καρήατι, ταὶ δὲ φαεινὰ
HY.2,170	πλησάμεναι ὕδατος φέρον ἄγγεα κυδιάουσαι.
HY.2,171	ῥίμφα δὲ πατρὸς ἵκοντο μέγαν δόμον, ὦκα δὲ μητρὶ
HY.2,172	ἔννεπον ὡς εἶδόν τε καὶ ἔκλυον. ἡ δὲ μάλ' ὦκα
HY.2,173	ἐλθούσας ἐκέλευε καλεῖν ἐπ' ἀπείρονι μισθῷ.
HY.2,174	αἱ δ' ὥς τ' ἢ ἔλαφοι ἢ πόρτιες ἤαρος ὥρῃ
HY.2,175	ἅλλοντ' ἂν λειμῶνα κορεσσάμεναι φρένα φορβῇ,
HY.2,176	ὣς αἱ ἐπισχόμεναι ἑανῶν πτύχας ἱμεροέντων
HY.2,177	ἤϊξαν κοίλην κατ' ἀμαξιτόν, ἀμφὶ δὲ χαῖται
HY.2,178	ὤμοις ἀΐσσοντο κροκηΐῳ ἄνθει ὁμοῖαι.
HY.2,179	τέτμον δ' ἐγγὺς ὁδοῦ κυδρὴν θεὰν ἔνθα πάρος περ
HY.2,180	κάλλιπον: αὐτὰρ ἔπειτα φίλα πρὸς δώματα πατρὸς
HY.2,181	ἡγεῦνθ', ἡ δ' ἄρ' ὄπισθε φίλον τετιημένη ἦτορ
HY.2,182	στεῖχε κατὰ κρῆθεν κεκαλυμμένη, ἀμφὶ δὲ πέπλος
HY.2,183	κυάνεος ῥαδινοῖσι θεᾶς ἐλελίζετο ποσσίν.
HY.2,184	αἶψα δὲ δώμαθ' ἵκοντο διοτρεφέος Κελεοῖο,
HY.2,185	βὰν δὲ δι' αἰθούσης ἔνθα σφίσι πότνια μήτηρ
HY.2,186	ἧστο παρὰ σταθμὸν τέγεος πύκα ποιητοῖο
HY.2,187	παῖδ' ὑπὸ κόλπῳ ἔχουσα νέον θάλος: αἱ δὲ παρ' αὐτὴν
HY.2,188	ἔδραμον, ἡ δ' ἄρ' ἐπ' οὐδὸν ἔβη ποσὶ καί ῥα μελάθρου
HY.2,189	κῦρε κάρη, πλῆσεν δὲ θύρας σέλαος θείοιο.
HY.2,190	τὴν δ' αἰδώς τε σέβας τε ἰδὲ χλωρὸν δέος εἷλεν:
HY.2,191	εἶξε δέ οἱ κλισμοῖο καὶ ἑδριάασθαι ἄνωγεν.
HY.2,192	ἀλλ' οὐ Δημήτηρ ὡρηφόρος ἀγλαόδωρος
HY.2,193	ἤθελεν ἑδριάασθαι ἐπὶ κλισμοῖο φαεινοῦ,
HY.2,194	ἀλλ' ἀκέουσα ἔμιμνε κατ' ὄμματα καλὰ βαλοῦσα,
HY.2,195	πρίν γ' ὅτε δή οἱ ἔθηκεν Ἰάμβη κέδν' εἰδυῖα
HY.2,196	πηκτὸν ἕδος, καθύπερθε δ' ἐπ' ἀργύφεον βάλε κῶας.
HY.2,197	ἔνθα καθεζομένη προκατέσχετο χερσὶ καλύπτρην:
HY.2,198	δηρὸν δ' ἄφθογγος τετιημένη ἧστ' ἐπὶ δίφρου,
HY.2,199	οὐδέ τιν' οὔτ' ἔπεϊ προσπτύσσετο οὔτε τι ἔργῳ,
HY.2,200	ἀλλ' ἀγέλαστος ἄπαστος ἐδητύος ἠδὲ ποτῆτος
HY.2,201	ἧστο πόθῳ μινύθουσα βαθυζώνοιο θυγατρός,
HY.2,202	πρίν γ' ὅτε δὴ χλεύῃς μιν Ἰάμβη κέδν' εἰδυῖα
HY.2,203	πολλὰ παρασκώπτουσ' ἐτρέψατο πότνιαν ἁγνὴν
HY.2,204	μειδῆσαι γελάσαι τε καὶ ἵλαον σχεῖν θυμόν:
HY.2,205	ἣ δή οἱ καὶ ἔπειτα μεθύστερον εὔαδεν ὀργαῖς.
HY.2,206	τῇ δὲ δέπας Μετάνειρα δίδου μελιηδέος οἴνου
HY.2,207	πλήσασ', ἡ δ' ἀνένευσ': οὐ γὰρ θεμιτόν οἱ ἔφασκε
HY.2,208	πίνειν οἶνον ἐρυθρόν, ἄνωγε δ' ἄρ' ἄλφι καὶ ὕδωρ
HY.2,209	δοῦναι μίξασαν πιέμεν γλήχωνι τερείνῃ.
HY.2,210	ἡ δὲ κυκεῶ τεύξασα θεᾷ πόρεν ὡς ἐκέλευε:
HY.2,211	δεξαμένη δ' ὁσίης ἕνεκεν πολυπότνια Δηὼ
HY.2,212	τῇσι δὲ μύθων ἦρχεν ἐΰζωνος Μετάνειρα:
HY.2,213	χαῖρε γύναι, ἐπεὶ οὔ σε κακῶν ἄπ' ἔολπα τοκήων
HY.2,214	ἔμμεναι ἀλλ' ἀγαθῶν: ἐπί τοι πρέπει ὄμμασιν αἰδὼς
HY.2,215	καὶ χάρις, ὡς εἴ πέρ τε θεμιστοπόλων βασιλήων.
HY.2,216	ἀλλὰ θεῶν μὲν δῶρα καὶ ἀχνύμενοί περ ἀνάγκῃ
HY.2,217	τέτλαμεν ἄνθρωποι: ἐπὶ γὰρ ζυγὸς αὐχένι κεῖται.
HY.2,218	νῦν δ' ἐπεὶ ἵκεο δεῦρο, παρέσσεται ὅσσα τ' ἐμοί περ.
HY.2,219	παῖδα δέ μοι τρέφε τόνδε, τὸν ὀψίγονον καὶ ἄελπτον
HY.2,220	ὤπασαν ἀθάνατοι, πολυάρητος δέ μοί ἐστιν.
HY.2,221	εἰ τόν γε θρέψαιο καὶ ἥβης μέτρον ἵκοιτο
HY.2,222	ἦ ῥά κέ τίς σε ἰδοῦσα γυναικῶν θηλυτεράων
HY.2,223	ζηλώσαι: τόσα κέν τοι ἀπὸ θρεπτήρια δοίην.
HY.2,224	τὴν δ' αὖτε προσέειπεν ἐϋστέφανος Δημήτηρ:
HY.2,225	καὶ σὺ γύναι μάλα χαῖρε, θεοὶ δέ τοι ἐσθλὰ πόροιεν.
HY.2,226	παῖδα δέ τοι πρόφρων ὑποδέξομαι ὥς με κελεύεις:
HY.2,227	θρέψω, κοὔ μιν ἔολπα κακοφραδίῃσι τιθήνης
HY.2,228	οὔτ' ἄρ' ἐπηλυσίη δηλήσεται οὔθ' ὑποτάμνον:
HY.2,229	οἶδα γὰρ ἀντίτομον μέγα φέρτερον ὑλοτόμοιο,
HY.2,230	οἶδα δ' ἐπηλυσίης πολυπήμονος ἐσθλὸν ἐρυσμόν.
HY.2,231	ὣς ἄρα φωνήσασα θυώδεϊ δέξατο κόλπῳ
HY.2,232	χερσίν τ' ἀθανάτοισι: γεγήθει δὲ φρένα μήτηρ.
HY.2,233	ὣς ἡ μὲν Κελεοῖο δαΐφρονος ἀγλαὸν υἱὸν
HY.2,234	Δημοφόωνθ', ὃν ἔτικτεν ἐΰζωνος Μετάνειρα,
HY.2,235	ἔτρεφεν ἐν μεγάροις: ὁ δ' ἀέξετο δαίμονι ἶσος
HY.2,236	οὔτ οὖν σῖτον ἔδων, οὐ θησάμενος [γάλα μητρὸσ] [  ]  Δημήτηρ
HY.2,237	χρίεσκ' ἀμβροσίῃ ὡς εἰ θεοῦ ἐκγεγαῶτα,
HY.2,238	ἡδὺ καταπνείουσα καὶ ἐν κόλποισιν ἔχουσα:
HY.2,239	νύκτας δὲ κρύπτεσκε πυρὸς μένει ἠΰτε δαλὸν
HY.2,240	λάθρα φίλων γονέων: τοῖς δὲ μέγα θαῦμ' ἐτέτυκτο
HY.2,241	ὡς προθαλὴς τελέθεσκε, θεοῖσι δὲ ἄντα ἐῴκει.
HY.2,242	καί κέν μιν ποίησεν ἀγήρων τ' ἀθάνατόν τε
HY.2,243	εἰ μὴ ἄρ' ἀφραδίῃσιν ἐΰζωνος Μετάνειρα
HY.2,244	νύκτ' ἐπιτηρήσασα θυώδεος ἐκ θαλάμοιο
HY.2,245	σκέψατο: κώκυσεν δὲ καὶ ἄμφω πλήξατο μηρὼ
HY.2,246	δείσασ' ᾧ περὶ παιδὶ καὶ ἀάσθη μέγα θυμῷ,
HY.2,247	καί ῥ' ὀλοφυρομένη ἔπεα πτερόεντα προσηύδα:
HY.2,248	τέκνον Δημοφόων ξείνη σε πυρὶ ἔνι πολλῷ
HY.2,249	κρύπτει, ἐμοὶ δὲ γόον καὶ κήδεα λυγρὰ τίθησιν.
HY.2,250	ὣς φάτ' ὀδυρομένη: τῆς δ' ἄϊε δῖα θεάων.
HY.2,251	τῇ δὲ χολωσαμένη καλλιστέφανος Δημήτηρ
HY.2,252	παῖδα φίλον, τὸν ἄελπτον ἐνὶ μεγάροισιν ἔτικτε,
HY.2,253	χείρεσσ' ἀθανάτῃσιν ἀπὸ ἕο θῆκε πέδον δὲ
HY.2,254	ἐξανελοῦσα πυρὸς θυμῷ κοτέσασα μάλ' αἰνῶς,
HY.2,255	καί ῥ' ἄμυδις προσέειπεν ἐΰζωνον Μετάνειραν:
HY.2,256	νήϊδες ἄνθρωποι καὶ ἀφράδμονες οὔτ' ἀγαθοῖο
HY.2,257	αἶσαν ἐπερχομένου προγνώμεναι οὔτε κακοῖο:
HY.2,258	καὶ σὺ γὰρ ἀφραδίῃσι τεῇς μήκιστον ἀάσθης.
HY.2,259	ἴστω γὰρ θεῶν ὅρκος ἀμείλικτον Στυγὸς ὕδωρ
HY.2,260	ἀθάνατόν κέν τοι καὶ ἀγήραον ἤματα πάντα
HY.2,261	παῖδα φίλον ποίησα καὶ ἄφθιτον ὤπασα τιμήν:
HY.2,262	νῦν δ' οὐκ ἔσθ' ὥς κεν θάνατον καὶ κῆρας ἀλύξαι.
HY.2,263	τιμὴ δ' ἄφθιτος αἰὲν ἐπέσσεται οὕνεκα γούνων
HY.2,264	ἡμετέρων ἐπέβη καὶ ἐν ἀγκοίνῃσιν ἴαυσεν.
HY.2,265	ὥρῃσιν δ' ἄρα τῷ γε περιπλομένων ἐνιαυτῶν
HY.2,266	παῖδες Ἐλευσινίων πόλεμον καὶ φύλοπιν αἰνὴν
HY.2,267	αἰὲν ἐν ἀλλήλοισι συνάξουσ' ἤματα πάντα.
HY.2,268	εἰμὶ δὲ Δημήτηρ τιμάοχος, ἥ τε μέγιστον
HY.2,269	ἀθανάτοις θνητοῖσί τ' ὄνεαρ καὶ χάρμα τέτυκται.
HY.2,270	ἀλλ' ἄγε μοι νηόν τε μέγαν καὶ βωμὸν ὑπ' αὐτῷ
HY.2,271	τευχόντων πᾶς δῆμος ὑπαὶ πόλιν αἰπύ τε τεῖχος
HY.2,272	Καλλιχόρου καθύπερθεν ἐπὶ προὔχοντι κολωνῷ:
HY.2,273	ὄργια δ' αὐτὴ ἐγὼν ὑποθήσομαι ὡς ἂν ἔπειτα
HY.2,274	εὐαγέως ἕρδοντες ἐμὸν νόον ἱλάσκοισθε.
HY.2,275	ὣς εἰποῦσα θεὰ μέγεθος καὶ εἶδος ἄμειψε
HY.2,276	γῆρας ἀπωσαμένη, περί τ' ἀμφί τε κάλλος ἄητο:
HY.2,277	ὀδμὴ δ' ἱμερόεσσα θυηέντων ἀπὸ πέπλων
HY.2,278	σκίδνατο, τῆλε δὲ φέγγος ἀπὸ χροὸς ἀθανάτοιο
HY.2,279	λάμπε θεᾶς, ξανθαὶ δὲ κόμαι κατενήνοθεν ὤμους,
HY.2,280	αὐγῆς δ' ἐπλήσθη πυκινὸς δόμος ἀστεροπῆς ὥς.
HY.2,281	βῆ δὲ διὲκ μεγάρων, τῆς δ' αὐτίκα γούνατ' ἔλυντο,
HY.2,282	δηρὸν δ' ἄφθογγος γένετο χρόνον, οὐδέ τι παιδὸς
HY.2,283	μνήσατο τηλυγέτοιο ἀπὸ δαπέδου ἀνελέσθαι.
HY.2,284	τοῦ δὲ κασίγνηται φωνὴν ἐσάκουσαν ἐλεεινήν,
HY.2,285	κὰδ δ' ἄρ' ἀπ' εὐστρώτων λεχέων θόρον: ἡ μὲν ἔπειτα
HY.2,286	παῖδ' ἀνὰ χερσὶν ἑλοῦσα ἑῷ ἐγκάτθετο κόλπῳ,
HY.2,287	ἡ δ' ἄρα πῦρ ἀνέκαι', ἡ δ' ἔσσυτο πόσσ' ἁπαλοῖσι
HY.2,288	μητέρ' ἀναστήσουσα θυώδεος ἐκ θαλάμοιο.
HY.2,289	ἀγρόμεναι δέ μιν ἀμφὶς ἐλούεον ἀσπαίροντα
HY.2,290	ἀμφαγαπαζόμεναι: τοῦ δ' οὐ μειλίσσετο θυμός:
HY.2,291	χειρότεραι γὰρ δή μιν ἔχον τροφοὶ ἠδὲ τιθῆναι.
HY.2,292	αἱ μὲν παννύχιαι κυδρὴν θεὸν ἱλάσκοντο
HY.2,293	δείματι παλλόμεναι: ἅμα δ' ἠοῖ φαινομένηφιν
HY.2,294	εὐρυβίῃ Κελεῷ νημερτέα μυθήσαντο,
HY.2,295	ὡς ἐπέτελλε θεὰ καλλιστέφανος Δημήτηρ.
HY.2,296	αὐτὰρ ὅ γ' εἰς ἀγορὴν καλέσας πολυπείρονα λαὸν
HY.2,297	ἤνωγ' ἠϋκόμῳ Δημήτερι πίονα νηὸν
HY.2,298	ποιῆσαι καὶ βωμὸν ἐπὶ προὔχοντι κολωνῷ.
HY.2,299	οἱ δὲ μάλ' αἶψ' ἐπίθοντο καὶ ἔκλυον αὐδήσαντος,
HY.2,300	τεῦχον δ' ὡς ἐπέτελλ': ὁ δ' ἀέξετο δαίμονος αἴσῃ.
HY.2,301	αὐτὰρ ἐπεὶ τέλεσαν καὶ ἐρώησαν καμάτοιο
HY.2,302	βάν ῥ' ἴμεν οἴκαδ' ἕκαστος: ἀτὰρ ξανθὴ Δημήτηρ
HY.2,303	ἔνθα καθεζομένη μακάρων ἀπὸ νόσφιν ἁπάντων
HY.2,304	μίμνε πόθῳ μινύθουσα βαθυζώνοιο θυγατρός.
HY.2,305	αἰνότατον δ' ἐνιαυτὸν ἐπὶ χθόνα πουλυβότειραν
HY.2,306	ποίησ' ἀνθρώποις καὶ κύντατον, οὐδέ τι γαῖα
HY.2,307	σπέρμ' ἀνίει: κρύπτεν γὰρ ἐϋστέφανος Δημήτηρ.
HY.2,308	πολλὰ δὲ καμπύλ' ἄροτρα μάτην βόες ἕλκον ἀρούραις,
HY.2,309	πολλὸν δὲ κρῖ λευκὸν ἐτώσιον ἔμπεσε γαίῃ.
HY.2,310	καί νύ κε πάμπαν ὄλεσσε γένος μερόπων ἀνθρώπων
HY.2,311	λιμοῦ ὑπ' ἀργαλέης, γεράων τ' ἐρικυδέα τιμὴν
HY.2,312	καὶ θυσιῶν ἤμερσεν Ὀλύμπια δώματ' ἔχοντας,
HY.2,313	εἰ μὴ Ζεὺς ἐνόησεν ἑῷ τ' ἐφράσσατο θυμῷ.
HY.2,314	Ἶριν δὲ πρῶτον χρυσόπτερον ὦρσε καλέσσαι
HY.2,315	Δήμητρ' ἠΰκομον πολυήρατον εἶδος ἔχουσαν.
HY.2,316	ὣς ἔφαθ': ἡ δὲ Ζηνὶ κελαινεφέϊ Κρονίωνι
HY.2,317	πείθετο καὶ μεσσηγὺ διέδραμεν ὦκα πόδεσσιν.
HY.2,318	ἵκετο δὲ πτολίεθρον Ἐλευσῖνος θυοέσσης,
HY.2,319	εὗρεν δ' ἐν νηῷ Δημήτερα κυανόπεπλον,
HY.2,320	καί μιν φωνήσασ' ἔπεα πτερόεντα προσηύδα:
HY.2,321	δήμητερ καλέει σε πατὴρ Ζεὺς ἄφθιτα εἰδὼς
HY.2,322	ἐλθέμεναι μετὰ φῦλα θεῶν αἰειγενετάων.
HY.2,323	ἀλλ' ἴθι, μηδ' ἀτέλεστον ἐμὸν ἔπος ἐκ Διὸς ἔστω.
HY.2,324	ὣς φάτο λισσομένη: τῆς δ' οὐκ ἐπεπείθετο θυμός.
HY.2,325	αὖτις ἔπειτα πατὴρ μάκαρας θεοὺς αἰὲν ἐόντας
HY.2,326	πάντας ἐπιπροΐαλλεν: ἀμοιβηδὶς δὲ κιόντες
HY.2,327	κίκλησκον καὶ πολλὰ δίδον περικαλλέα δῶρα,
HY.2,328	τιμάς θ' ἅς κ' ἐθέλοιτο μετ' ἀθανάτοισιν ἑλέσθαι:
HY.2,329	ἀλλ' οὔ τις πεῖσαι δύνατο φρένας οὐδὲ νόημα
HY.2,330	θυμῷ χωομένης, στερεῶς δ' ἠναίνετο μύθους.
HY.2,331	οὐ μὲν γάρ ποτ' ἔφασκε θυώδεος Οὐλύμποιο
HY.2,332	πρίν γ' ἐπιβήσεσθαι, οὐ πρὶν γῆς καρπὸν ἀνήσειν,
HY.2,333	πρὶν ἴδοι ὀφθαλμοῖσιν ἑὴν εὐώπιδα κούρην.
HY.2,334	αὐτὰρ ἐπεὶ τό γ' ἄκουσε βαρύκτυπος εὐρύοπα Ζεὺς
HY.2,335	εἰς Ἔρεβος πέμψε χρυσόρραπιν Ἀργειφόντην,
HY.2,336	ὄφρ' Ἀΐδην μαλακοῖσι παραιφάμενος ἐπέεσσιν
HY.2,337	ἁγνὴν Περσεφόνειαν ἀπὸ ζόφου ἠερόεντος
HY.2,338	ἐς φάος ἐξαγάγοι μετὰ δαίμονας, ὄφρα ἑ μήτηρ
HY.2,339	ὀφθαλμοῖσιν ἰδοῦσα μεταλήξειε χόλοιο.
HY.2,340	Ἑρμῆς δ' οὐκ ἀπίθησεν, ἄφαρ δ' ὑπὸ κεύθεα γαίης
HY.2,341	ἐσσυμένως κατόρουσε λιπὼν ἕδος Οὐλύμποιο.
HY.2,342	τέτμε δὲ τόν γε ἄνακτα δόμων ἔντοσθεν ἐόντα
HY.2,343	ἥμενον ἐν λεχέεσσι σὺν αἰδοίῃ παρακοίτι
HY.2,344	πόλλ' ἀεκαζομένῃ μητρὸς πόθῳ: ἡ δ' ἀποτηλοῦ
HY.2,345	ἔργοις θεῶν μακάρων  μητίσετο βουλῇ.
HY.2,346	ἀγχοῦ δ' ἱστάμενος προσέφη κρατὺς Ἀργειφόντης:
HY.2,347	ἅιδη κυανοχαῖτα καταφθιμένοισιν ἀνάσσων
HY.2,348	Ζεύς σε πατὴρ ἤνωγεν ἀγαυὴν Περσεφόνειαν
HY.2,349	ἐξαγαγεῖν Ἐρέβευσφι μετὰ σφέας, ὄφρα ἑ μήτηρ
HY.2,350	ὀφθαλμοῖσιν ἰδοῦσα χόλου καὶ μήνιος αἰνῆς
HY.2,351	ἀθανάτοις παύσειεν: ἐπεὶ μέγα μήδεται ἔργον
HY.2,352	φθῖσαι φῦλ' ἀμενηνὰ χαμαιγενέων ἀνθρώπων
HY.2,353	σπέρμ' ὑπὸ γῆς κρύπτουσα, καταφθινύθουσα δὲ τιμὰς
HY.2,354	ἀθανάτων. ἡ δ' αἰνὸν ἔχει χόλον, οὐδὲ θεοῖσι
HY.2,355	μίσγεται, ἀλλ' ἀπάνευθε θυώδεος ἔνδοθι νηοῦ
HY.2,356	ἧσται, Ἐλευσῖνος κραναὸν πτολίεθρον ἔχουσα.
HY.2,357	ὣς φάτο: μείδησεν δὲ ἄναξ ἐνέρων Ἀϊδωνεὺς
HY.2,358	ὀφρύσιν, οὐδ' ἀπίθησε Διὸς βασιλῆος ἐφετμῆς.
HY.2,359	ἐσσυμένως δ' ἐκέλευσε δαΐφρονι Περσεφονείῃ:
HY.2,360	ἔρχεο Περσεφόνη παρὰ μητέρα κυανόπεπλον
HY.2,361	ἤπιον ἐν στήθεσσι μένος καὶ θυμὸν ἔχουσα,
HY.2,362	μηδέ τι δυσθύμαινε λίην περιώσιον ἄλλων.
HY.2,363	οὔ τοι ἐν ἀθανάτοισιν ἀεικὴς ἔσσομ' ἀκοίτης
HY.2,364	αὐτοκασίγνητος πατρὸς Διός: ἔνθα δ' ἐοῦσα
HY.2,365	δεσπόσσεις πάντων ὁπόσα ζώει τε καὶ ἕρπει,
HY.2,366	τιμὰς δὲ σχήσησθα μετ' ἀθανάτοισι μεγίστας,
HY.2,367	τῶν δ' ἀδικησάντων τίσις ἔσσεται ἤματα πάντα
HY.2,368	οἵ κεν μὴ θυσίαισι τεὸν μένος ἱλάσκωνται
HY.2,369	εὐαγέως ἔρδοντες ἐναίσιμα δῶρα τελοῦντες.
HY.2,370	ὣς φάτο: γήθησεν δὲ περίφρων Περσεφόνεια,
HY.2,371	καρπαλίμως δ' ἀνόρουσ' ὑπὸ χάρματος: αὐτὰρ ὅ γ' αὐτὸς
HY.2,372	ῥοιῆς κόκκον ἔδωκε φαγεῖν μελιηδέα λάθρῃ
HY.2,373	ἀμφὶ ἓ νωμήσας, ἵνα μὴ μένοι ἤματα πάντα
HY.2,374	αὖθι παρ' αἰδοίῃ Δημήτερι κυανοπέπλῳ.
HY.2,375	ἵππους δὲ προπάροιθεν ὑπὸ χρυσέοισιν ὄχεσφιν
HY.2,376	ἔντυεν ἀθανάτους πολυσημάντωρ Ἀϊδωνεύς.
HY.2,377	ἡ δ' ὀχέων ἐπέβη, παρὰ δὲ κρατὺς Ἀργειφόντης
HY.2,378	ἡνία καὶ μάστιγα λαβὼν μετὰ χερσὶ φίλῃσι
HY.2,379	σεῦε διὲκ μεγάρων: τὼ δ' οὐκ ἄκοντε πετέσθην.
HY.2,380	ῥίμφα δὲ μακρὰ κέλευθα διήνυσαν, οὐδὲ θάλασσα
HY.2,381	οὔθ' ὕδωρ ποταμῶν οὔτ' ἄγκεα ποιήεντα
HY.2,382	ἵππων ἀθανάτων οὔτ' ἄκριες ἔσχεθον ὁρμήν,
HY.2,383	ἀλλ' ὑπὲρ αὐτάων βαθὺν ἠέρα τέμνον ἰόντες.
HY.2,384	στῆσε δ' ἄγων ὅθι μίμνεν ἐϋστέφανος Δημήτηρ
HY.2,385	νηοῖο προπάροιθε θυώδεος: ἡ δὲ ἰδοῦσα
HY.2,386	ἤϊξ' ἠΰτε μαινὰς ὄρος κάτα δάσκιον ὕλῃς.
HY.2,387	Περσεφόνη δ' ἑτέρ[ωθεν ἐπεὶ ἴδεν ὄμματα καλὰ]
HY.2,388	μητρὸς ἑῆς κατ' [ἄρ' ἥ γ' ὄχεα προλιποῦσα καὶ ἵππουσ]
HY.2,389	ἆλτο θέει[ν, δειρῇ δέ οἱ ἔμπεσεν ἀμφιχυθεῖσα:]
HY.2,390	τῇ δὲ [φίλην ἔτι παῖδα ἑῇς μετὰ χερσὶν ἐχούσῃ]
HY.2,391	α[ἶψα δόλον θυμός τιν' ὀΐσατο, τρέσσε δ' ἄρ' αἰνῶσ]
HY.2,392	πα[υ]ομ[ένη φιλότητος, ἄφαρ δ' ἐρεείνετο μύθῳ:]
HY.2,393	τέκνον μή ῥά τί μοι ς[ύ γε πάσσαο νέρθεν ἐοῦσα]
HY.2,394	βρώμης; ἐξαύδα, [μὴ κεῦθ', ἵνα εἴδομεν ἄμφω:]
HY.2,395	ὣς μὲν γάρ κ' ἀνιοῦσα π[αρὰ στυγεροῦ Ἀΐδαο]
HY.2,396	καὶ παρ' ἐμοὶ καὶ πατρὶ κελ[αινεφέϊ Κρονίωνι]
HY.2,397	ναιετάοις πάντεσσι τετιμ[ένη ἀθανάτοι]σιν.
HY.2,398	εἰ δέ, πτᾶσα πάλιν [σύ γ]' ἰοῦσ' ὑπ[ὸ κεύθεσι γαίησ]
HY.2,399	οἰκήσεις ὡρέων τρίτατον μέρ[ος εἰς ἐνιαυτόν,]
HY.2,400	τὰς δὲ δύω παρ' ἐμοί τε καὶ [ἄλλοις ἀθανά]τοισιν.
HY.2,401	ὁππότε δ' ἄνθεσι γαῖ' εὐώδε[σιν] ἠαρινο[ῖσι]
HY.2,402	παντοδαποῖς θάλλει, τότ' ἀπὸ ζόφου ἠερόεντος
HY.2,403	αὖτις ἄνει μέγα θαῦμα θεοῖς θνητοῖς τ' ἀνθρώποις.
HY.2,404	καὶ τίνι σ' ἐξαπάτησε δόλῳ κρατερ[ὸς Πολυδ]έγμων;
HY.2,405	τὴν δ' αὖ Περσεφόνη περικαλλὴς ἀντίον ηὔδα:
HY.2,406	τοιγὰρ ἐγώ σοι μῆτερ ἐρέω νημερτέα πάντα:
HY.2,407	εὖτέ μοι Ἑρμῆς ἦ[λθ]' ἐριούνιος ἄγγελος ὠκὺς
HY.2,408	πὰρ πατέρος Κρονίδαο καὶ ἄλλων οὐρανιώνων
HY.2,409	ἐλθεῖν ἐξ Ἐρέβευς, ἵνα μ' ὀφθαλμοῖσιν ἰδοῦσα
HY.2,410	λήξαις ἀθανάτοισι χόλου καὶ μήνιος αἰνῆς,
HY.2,411	αὐτὰρ ἐγὼν ἀνόρουσ' ὑπὸ χάρματος, αὐτὰρ ὁ λάθρῃ
HY.2,412	ἔμβαλέ μοι ῥοιῆς κόκκον, μελιηδέ' ἐδωδήν,
HY.2,413	ἄκουσαν δὲ βίῃ με προσηνάγκασσε πάσασθαι.
HY.2,414	ὡς δέ μ' ἀναρπάξας Κρονίδεω πυκινὴν διὰ μῆτιν
HY.2,415	ᾤχετο πατρὸς ἐμοῖο φέρων ὑπὸ κεύθεα γαίης
HY.2,416	ἐξερέω καὶ πάντα διίξομαι ὡς ἐρεείνεις.
HY.2,417	ἡμεῖς μὲν μάλα πᾶσαι ἀν' ἱμερτὸν λειμῶνα,
HY.2,418	Λευκίππη Φαινώ τε καὶ Ἠλέκτρη καὶ Ἰάνθη
HY.2,419	καὶ Μελίτη Ἰάχη τε Ῥόδειά τε Καλλιρόη τε
HY.2,420	Μηλόβοσίς τε Τύχη τε καὶ Ὠκυρόη καλυκῶπις
HY.2,421	Χρυσηΐς τ' Ἰάνειρά τ' Ἀκάστη τ' Ἀδμήτη τε
HY.2,422	καὶ Ῥοδόπη Πλουτώ τε καὶ ἱμερόεσσα Καλυψὼ
HY.2,423	καὶ Στὺξ Οὐρανίη τε Γαλαξαύρη τ' ἐρατεινὴ
HY.2,424	Παλλάς τ' ἐγρεμάχη καὶ Ἄρτεμις ἰοχέαιρα
HY.2,425	παίζομεν ἠδ' ἄνθεα δρέπομεν χείρεσσ' ἐρόεντα,
HY.2,426	μίγδα κρόκον τ' ἀγανὸν καὶ ἀγαλλίδας ἠδ' ὑάκινθον
HY.2,427	καὶ ῥοδέας κάλυκας καὶ λείρια, θαῦμα ἰδέσθαι,
HY.2,428	νάρκισσόν θ' ὃν ἔφυσ' ὥς περ κρόκον εὐρεῖα χθών.
HY.2,429	αὐτὰρ ἐγὼ δρεπόμην περὶ χάρματι, γαῖα δ' ἔνερθε
HY.2,430	χώρησεν, τῇ δ' ἔκθορ' ἄναξ κρατερὸς πολυδέγμων.
HY.2,431	βῆ δὲ φέρων ὑπὸ γαῖαν ἐν ἅρμασι χρυσείοισι
HY.2,432	πόλλ' ἀεκαζομένην, ἐβόησα δ' ἄρ' ὄρθια φωνῇ.
HY.2,433	ταῦτά τοι ἀχνυμένη περ ἀληθέα πάντ' ἀγορεύω.
HY.2,434	ὣς τότε μὲν πρόπαν ἦμαρ ὁμόφρονα θυμὸν ἔχουσαι
HY.2,435	πολλὰ μάλ' ἀλλήλων κραδίην καὶ θυμὸν ἴαινον
HY.2,436	ἀμφαγαπαζόμεναι, ἀχέων δ' ἀπεπαύετο θυμός.
HY.2,437	γηθοσύνας δὲ δέχοντο παρ' ἀλλήλων ἔδιδ[όν τε.]
HY.2,438	τῇσιν δ' ἐγγύθεν ἦλθ' Ἑκάτη λιπαροκρήδεμνος,
HY.2,439	πολλὰ δ' ἄρ' ἀμφαγάπησε κόρην Δημήτερος ἁγνῆς:
HY.2,440	ἐκ τοῦ οἱ πρόπολος καὶ ὀπάων ἔπλετ' ἄνασσα.
HY.2,441	ταῖς δὲ μετάγγελον ἧκε βαρύκτυπος εὐρύοπα Ζεὺς
HY.2,442	Ῥείην ἠΰκομον ἣν μητέρα κυανόπεπλον
HY.2,443	ἀξέμεναι μετὰ φῦλα θεῶν, ὑπέδεκτο δὲ τιμὰς
HY.2,444	δωσέμεν, ἅς κεν ἕλοιτο μετ' ἀθανάτοισι θεοῖσι:
HY.2,445	νεῦσε δέ οἱ κούρην ἔτεος περιτελλομένοιο
HY.2,446	τὴν τριτάτην μὲν μοῖραν ὑπὸ ζόφον ἠερόεντα,
HY.2,447	τὰς δὲ δύω παρὰ μητρὶ καὶ ἄλλοις ἀθανάτοισιν.
HY.2,448	ὣς ἔφατ': οὐδ' ἀπίθησε θεὰ Διὸς ἀγγελιάων.
HY.2,449	ἐσσυμένως δ' ἤϊξε κατ' Οὐλύμποιο καρήνων,
HY.2,450	εἰς δ' ἄρα Ῥάριον ἷξε, φερέσβιον οὖθαρ ἀρούρης
HY.2,451	τὸ πρίν, ἀτὰρ τότε γ' οὔ τι φερέσβιον, ἀλλὰ ἕκηλον
HY.2,452	ἑστήκει πανάφυλλον: ἔκευθε δ' ἄρα κρῖ λευκὸν
HY.2,453	μήδεσι Δήμητρος καλλισφύρου: αὐτὰρ ἔπειτα
HY.2,454	μέλλεν ἄφαρ ταναοῖσι κομήσειν ἀσταχύεσσιν
HY.2,455	ἦρος ἀεξομένοιο, πέδῳ δ' ἄρα πίονες ὄγμοι
HY.2,456	βρισέμεν ἀσταχύων, τὰ δ' ἐν ἐλλεδανοῖσι δεδέσθαι.
HY.2,457	ἔνθ' ἐπέβη πρώτιστον ἀπ' αἰθέρος ἀτρυγέτοιο:
HY.2,458	ἀσπασίως δ' ἴδον ἀλλήλας, κεχάρηντο δὲ θυμῷ.
HY.2,459	τὴν δ' ὧδε προσέειπε Ῥέη λιπαροκρήδεμνος:
HY.2,460	δεῦρο τέκος, καλέει σε βαρύκτυπος εὐρύοπα Ζεὺς
HY.2,461	ἐλθέμεναι μετὰ φῦλα θεῶν, ὑπέδεκτο δὲ τιμὰς
HY.2,462	[δωσέμεν, ἅς κ' ἐθέλῃσθα] μετ' ἀθανάτοισι θεοῖσι.
HY.2,463	[νεῦσε δέ σοι κούρην ἔτεος π]εριτελλομένοιο
HY.2,464	[τὴν τριτάτην μὲν μοῖραν ὑπὸ ζόφον ἠ]ερόεντα,
HY.2,465	[τὰς δὲ δύω παρὰ σοί τε καὶ ἄλλοισ] ἀθανάτοισιν.
HY.2,466	[ὣς ἄρ' ἔφη τελέ]εσθαι: ἑῷ δ' ἐπένευσε κάρητι.
HY.2,467	[ἀλλ' ἴθι τέκνον] ἐμὸν καὶ πείθεο, μηδέ τι λίην
HY.2,468	ἀ[ζηχὲς μεν]έαινε κελαινεφέϊ Κρονίωνι:
HY.2,469	α[ἶψα δὲ κα]ρπὸν ἄεξε φερέσβιον ἀνθρώποισιν.
HY.2,470	ὣ[ς ἔφατ', οὐ]δ' ἀπίθησεν ἐϋστέφανος Δημήτηρ,
HY.2,471	αἶψα δὲ καρπὸν ἀνῆκεν ἀρουράων ἐριβώλων.
HY.2,472	πᾶσα δὲ φύλλοισίν τε καὶ ἄνθεσιν εὐρεῖα χθὼν
HY.2,473	ἔβρισ': ἡ δὲ κιοῦσα θεμιστοπόλοις βασιλεῦσι
HY.2,474	δ[εῖξε,] Τριπτολέμῳ τε Διοκλεῖ τε πληξίππῳ,
HY.2,475	Εὐμόλπου τε βίῃ Κελεῷ θ' ἡγήτορι λαῶν,
HY.2,476	δρησμοσύνην θ' ἱερῶν καὶ ἐπέφραδεν ὄργια πᾶσι,
HY.2,477	Τριπτολέμῳ τε Πολυξείνῳ τ', ἐπὶ τοῖς δὲ Διοκλεῖ,
HY.2,478	σεμνά, τά τ' οὔ πως ἔστι παρεξ[ίμ]εν [οὔτε πυθέσθαι,]
HY.2,479	οὔτ' ἀχέειν: μέγα γάρ τι θεῶν σέβας ἰσχάνει αὐδήν.
HY.2,480	ὄλβιος ὃς τάδ' ὄπωπεν ἐπιχθονίων ἀνθρώπων:
HY.2,481	ὃς δ' ἀτελὴς ἱερῶν, ὅς τ' ἄμμορος, οὔ ποθ' ὁμοίων
HY.2,482	αἶσαν ἔχει φθίμενός περ ὑπὸ ζόφῳ εὐρώεντι.
HY.2,483	αὐτὰρ ἐπεὶ δὴ πάνθ' ὑπεθήκατο δῖα θεάων,
HY.2,484	βάν ῥ' ἴμεν Οὔλυμπον δὲ θεῶν μεθ' ὁμήγυριν ἄλλων.
HY.2,485	ἔνθα δὲ ναιετάουσι παραὶ Διὶ τερπικεραύνῳ
HY.2,486	σεμναί τ' αἰδοῖαί τε: μέγ' ὄλβιος ὅν τιν' ἐκεῖναι
HY.2,487	προφρονέως φίλωνται ἐπιχθονίων ἀνθρώπων:
HY.2,488	αἶψα δέ οἱ πέμπουσιν ἐφέστιον ἐς μέγα δῶμα
HY.2,489	Πλοῦτον, ὃς ἀνθρώποις ἄφενος θνητοῖσι δίδωσιν.
HY.2,490	ἀλλ' ἄγ' Ἐλευσῖνος θυοέσσης δῆμον ἔχουσαι
HY.2,491	καὶ Πάρον ἀμφιρύτην Ἄντρωνά τε πετρήεντα,
HY.2,492	πότνια ἀγλαόδωρ' ὡρηφόρε Δηοῖ ἄνασσα
HY.2,493	αὐτὴ καὶ κούρη περικαλλὴς Περσεφόνεια
HY.2,494	πρόφρονες ἀντ' ᾠδῆς βίοτον θυμήρε' ὀπάζειν.
HY.2,495	αὐτὰρ ἐγὼ καὶ σεῖο καὶ ἄλλης μνήσομ' ἀοιδῆς.
HY.3,1	μνήσομαι οὐδὲ λάθωμαι Ἀπόλλωνος ἑκάτοιο,
HY.3,2	ὅν τε θεοὶ κατὰ δῶμα Διὸς τρομέουσιν ἰόντα:
HY.3,3	καί ῥά τ' ἀναΐσσουσιν ἐπὶ σχεδὸν ἐρχομένοιο
HY.3,4	πάντες ἀφ' ἑδράων, ὅτε φαίδιμα τόξα τιταίνει.
HY.3,5	Λητὼ δ' οἴη μίμνε παραὶ Διὶ τερπικεραύνῳ,
HY.3,6	ἥ ῥα βιόν τ' ἐχάλασσε καὶ ἐκλήϊσε φαρέτρην,
HY.3,7	καί οἱ ἀπ' ἰφθίμων ὤμων χείρεσσιν ἑλοῦσα
HY.3,8	τόξον ἀνεκρέμασε πρὸς κίονα πατρὸς ἑοῖο
HY.3,9	πασσάλου ἐκ χρυσέου: τὸν δ' εἰς θρόνον εἷσεν ἄγουσα.
HY.3,10	τῷ δ' ἄρα νέκταρ ἔδωκε πατὴρ δέπαϊ χρυσείῳ
HY.3,11	δεικνύμενος φίλον υἱόν, ἔπειτα δὲ δαίμονες ἄλλοι
HY.3,12	ἔνθα καθίζουσιν: χαίρει δέ τε πότνια Λητώ,
HY.3,13	οὕνεκα τοξοφόρον καὶ καρτερὸν υἱὸν ἔτικτεν.
HY.3,14	χαῖρε μάκαιρ' ὦ Λητοῖ, ἐπεὶ τέκες ἀγλαὰ τέκνα
HY.3,15	Ἀπόλλωνά τ' ἄνακτα καὶ Ἄρτεμιν ἰοχέαιραν,
HY.3,16	τὴν μὲν ἐν Ὀρτυγίῃ, τὸν δὲ κραναῇ ἐνὶ Δήλῳ,
HY.3,17	κεκλιμένη πρὸς μακρὸν ὄρος καὶ Κύνθιον ὄχθον,
HY.3,18	ἀγχοτάτω φοίνικος ὑπ' Ἰνωποῖο ῥεέθροις.
HY.3,19	πῶς τάρ σ' ὑμνήσω πάντως εὔυμνον ἐόντα;
HY.3,20	πάντῃ γάρ τοι, Φοῖβε, νομὸς βεβλήαται ᾠδῆς,
HY.3,21	ἠμὲν ἀν' ἤπειρον πορτιτρόφον ἠδ' ἀνὰ νήσους.
HY.3,22	πᾶσαι δὲ σκοπιαί τοι ἅδον καὶ πρώονες ἄκροι
HY.3,23	ὑψηλῶν ὀρέων ποταμοί θ' ἅλα δὲ προρέοντες,
HY.3,24	ἀκταί τ' εἰς ἅλα κεκλιμέναι λιμένες τε θαλάσσης.
HY.3,25	ἦ ὥς σε πρῶτον Λητὼ τέκε χάρμα βροτοῖσι,
HY.3,26	κλινθεῖσα πρὸς Κύνθου ὄρος κραναῇ ἐνὶ νήσῳ
HY.3,27	Δήλῳ ἐν ἀμφιρύτῃ; ἑκάτερθε δὲ κῦμα κελαινὸν
HY.3,28	ἐξῄει χέρσον δὲ λιγυπνοίοις ἀνέμοισιν:
HY.3,29	ἔνθεν ἀπορνύμενος πᾶσι θνητοῖσιν ἀνάσσεις.
HY.3,30	ὅσσους Κρήτη τ' ἐντὸς ἔχει καὶ δῆμος Ἀθηνῶν
HY.3,31	νῆσός τ' Αἰγίνη ναυσικλειτή τ' Εὔβοια
HY.3,32	Αἰγαί τ' Εἰρεσίαι τε καὶ ἀγχιάλη Πεπάρηθος
HY.3,33	Θρηΐκιός τ' Ἀθόως καὶ Πηλίου ἄκρα κάρηνα
HY.3,34	Θρηϊκίη τε Σάμος Ἴδης τ' ὄρεα σκιόεντα
HY.3,35	Σκῦρος καὶ Φώκαια καὶ Αὐτοκάνης ὄρος αἰπὺ
HY.3,36	Ἴμβρος τ' εὐκτιμένη καὶ Λῆμνος ἀμιχθαλόεσσα
HY.3,37	Λέσβος τ' ἠγαθέη Μάκαρος ἕδος Αἰολίωνος
HY.3,38	καὶ Χίος, ἣ νήσων λιπαρωτάτη εἰν ἁλὶ κεῖται,
HY.3,39	παιπαλόεις τε Μίμας καὶ Κωρύκου ἄκρα κάρηνα
HY.3,40	καὶ Κλάρος αἰγλήεσσα καὶ Αἰσαγέης ὄρος αἰπὺ
HY.3,41	καὶ Σάμος ὑδρηλὴ Μυκάλης τ' αἰπεινὰ κάρηνα
HY.3,42	Μίλητός τε Κόως τε, πόλις Μερόπων ἀνθρώπων,
HY.3,43	καὶ Κνίδος αἰπεινὴ καὶ Κάρπαθος ἠνεμόεσσα
HY.3,44	Νάξος τ' ἠδὲ Πάρος Ῥήναιά τε πετρήεσσα,
HY.3,45	τόσσον ἔπ' ὠδίνουσα Ἑκηβόλον ἵκετο Λητώ,
HY.3,46	εἴ τίς οἱ γαιέων υἱεῖ θέλοι οἰκία θέσθαι.
HY.3,47	αἱ δὲ μάλ' ἐτρόμεον καὶ ἐδείδισαν, οὐδέ τις ἔτλη
HY.3,48	Φοῖβον δέξασθαι καὶ πιοτέρη περ ἐοῦσα
HY.3,49	πρίν γ' ὅτε δή ῥ' ἐπὶ Δήλου ἐβήσετο πότνια Λητώ,
HY.3,50	καί μιν ἀνειρομένη ἔπεα πτερόεντα προσηύδα:
HY.3,51	δῆλ' εἰ γάρ κ' ἐθέλοις ἕδος ἔμμεναι υἷος ἐμοῖο
HY.3,52	Φοίβου Ἀπόλλωνος, θέσθαι τ' ἔνι πίονα νηόν:
HY.3,53	ἄλλος δ' οὔ τις σεῖό ποθ' ἅψεται, οὐδέ σε λήσει,
HY.3,54	οὐδ' εὔβων σέ γ' ἔσεσθαι ὀΐομαι οὔτ' εὔμηλον,
HY.3,55	οὐδὲ τρύγην οἴσεις, οὔτ' ἂρ φυτὰ μυρία φύσεις.
HY.3,56	αἰ δέ κ' Ἀπόλλωνος ἑκαέργου νηὸν ἔχησθα,
HY.3,57	ἄνθρωποί τοι πάντες ἀγινήσουσ' ἑκατόμβας
HY.3,58	ἐνθάδ' ἀγειρόμενοι, κνίση δέ τοι ἄσπετος αἰεὶ
HY.3,59	δημοῦ ἀναΐξει, βοσκήσεις θ' οἵ κέ σ' ἔχωσι
HY.3,60	χειρὸς ἀπ' ἀλλοτρίης, ἐπεὶ οὔ τοι πῖαρ ὑπ' οὖδας.
HY.3,61	ὣς φάτο: χαῖρε δὲ Δῆλος, ἀμειβομένη δὲ προσηύδα:
HY.3,62	Λητοῖ κυδίστη θύγατερ μεγάλου Κοίοιο,
HY.3,63	ἀσπασίη κεν ἐγώ γε γονὴν ἑκάτοιο ἄνακτος
HY.3,64	δεξαίμην: αἰνῶς γὰρ ἐτήτυμόν εἰμι δυσηχὴς
HY.3,65	ἀνδράσιν, ὧδε δέ κεν περιτιμήεσσα γενοίμην.
HY.3,66	ἀλλὰ τόδε τρομέω Λητοῖ ἔπος, οὐδέ σε κεύσω:
HY.3,67	λίην γάρ τινά φασιν ἀτάσθαλον Ἀπόλλωνα
HY.3,68	ἔσσεσθαι, μέγα δὲ πρυτανευσέμεν ἀθανάτοισι
HY.3,69	καὶ θνητοῖσι βροτοῖσιν ἐπὶ ζείδωρον ἄρουραν.
HY.3,70	τῷ ῥ' αἰνῶς δείδοικα κατὰ φρένα καὶ κατὰ θυμὸν
HY.3,71	μὴ ὁπότ' ἂν τὸ πρῶτον ἴδῃ φάος ἠελίοιο
HY.3,72	νῆσον ἀτιμήσας, ἐπεὶ ἦ κραναήπεδός εἰμι,
HY.3,73	ποσσὶ καταστρέψας ὤσῃ ἁλὸς ἐν πελάγεσσιν.
HY.3,74	ἔνθ' ἐμὲ μὲν μέγα κῦμα κατὰ κρατὸς ἅλις αἰεὶ
HY.3,75	κλύσσει, ὁ δ' ἄλλην γαῖαν ἀφίξεται ἥ κεν ἅδῃ οἱ
HY.3,76	τεύξασθαι νηόν τε καὶ ἄλσεα δενδρήεντα:
HY.3,77	πουλύποδες δ' ἐν ἐμοὶ θαλάμας φῶκαί τε μέλαιναι
HY.3,78	οἰκία ποιήσονται ἀκηδέα χήτεϊ λαῶν:
HY.3,79	ἀλλ' εἴ μοι τλαίης γε θεὰ μέγαν ὅρκον ὀμόσσαι,
HY.3,80	ἐνθάδε μιν πρῶτον τεύξειν περικαλλέα νηὸν
HY.3,81	ἔμμεναι ἀνθρώπων χρηστήριον, αὐτὰρ ἔπειτα
HY.3,82	πάντας ἐπ' ἀνθρώπους, ἐπεὶ ἦ πολυώνυμος ἔσται.
HY.3,83	ὣς ἄρ' ἔφη: Λητὼ δὲ θεῶν μέγαν ὅρκον ὄμοσσεν:
HY.3,84	ἴστω νῦν τάδε γαῖα καὶ οὐρανὸς εὐρὺς ὕπερθεν
HY.3,85	καὶ τὸ κατειβόμενον Στυγὸς ὕδωρ, ὅς τε μέγιστος
HY.3,86	ὅρκος δεινότατός τε πέλει μακάρεσσι θεοῖσιν:
HY.3,87	ἦ μὴν Φοίβου τῇδε θυώδης ἔσσεται αἰεὶ
HY.3,88	βωμὸς καὶ τέμενος, τίσει δέ σέ γ' ἔξοχα πάντων.
HY.3,89	αὐτὰρ ἐπεί ῥ' ὄμοσέν τε τελεύτησέν τε τὸν ὅρκον,
HY.3,90	Δῆλος μὲν μάλα χαῖρε γόνῳ ἑκάτοιο ἄνακτος,
HY.3,91	Λητὼ δ' ἐννῆμάρ τε καὶ ἐννέα νύκτας ἀέλπτοις
HY.3,92	ὠδίνεσσι πέπαρτο. θεαὶ δ' ἔσαν ἔνδοθι πᾶσαι
HY.3,93	ὅσσαι ἄρισται ἔσαν, Διώνη τε Ῥείη τε
HY.3,94	Ἰχναίη τε Θέμις καὶ ἀγάστονος Ἀμφιτρίτη,
HY.3,95	ἄλλαι τ' ἀθάναται, νόσφιν λευκωλένου Ἥρης:
HY.3,96	ἧστο γὰρ ἐν μεγάροισι Διὸς νεφεληγερέταο.
HY.3,97	μούνη δ' οὐκ ἐπέπυστο μογοστόκος Εἰλείθυια:
HY.3,98	ἧστο γὰρ ἄκρῳ Ὀλύμπῳ ὑπὸ χρυσέοισι νέφεσσιν
HY.3,99	Ἥρης φραδμοσύνῃς λευκωλένου, ἥ μιν ἔρυκε
HY.3,100	ζηλοσύνῃ ὅ τ' ἄρ' υἱὸν ἀμύμονά τε κρατερόν τε
HY.3,101	Λητὼ τέξεσθαι καλλιπλόκαμος τότ' ἔμελλεν.
HY.3,102	αἱ δ' Ἶριν προὔπεμψαν ἐϋκτιμένης ἀπὸ νήσου
HY.3,103	ἀξέμεν Εἰλείθυιαν, ὑποσχόμεναι μέγαν ὅρμον
HY.3,104	χρυσείοισι λίνοισιν ἐερμένον ἐννεάπηχυν:
HY.3,105	νόσφιν δ' ἤνωγον καλέειν λευκωλένου Ἥρης
HY.3,106	μή μιν ἔπειτ' ἐπέεσσιν ἀποστρέψειεν ἰοῦσαν.
HY.3,107	αὐτὰρ ἐπεὶ τό γ' ἄκουσε ποδήνεμος ὠκέα Ἶρις
HY.3,108	βῆ ῥα θέειν, ταχέως δὲ διήνυσε πᾶν τὸ μεσηγύ.
HY.3,109	αὐτὰρ ἐπεί ῥ' ἵκανε θεῶν ἕδος αἰπὺν Ὄλυμπον
HY.3,110	αὐτίκ' ἄρ' Εἰλείθυιαν ἀπὸ μεγάροιο θύραζε
HY.3,111	ἐκπροκαλεσσαμένη ἔπεα πτερόεντα προσηύδα
HY.3,112	πάντα μάλ' ὡς ἐπέτελλον Ὀλύμπια δώματ' ἔχουσαι.
HY.3,113	τῇ δ' ἄρα θυμὸν ἔπειθεν ἐνὶ στήθεσσι φίλοισι,
HY.3,114	βὰν δὲ ποσὶ τρήρωσι πελειάσιν ἴθμαθ' ὁμοῖαι.
HY.3,115	εὖτ' ἐπὶ Δήλου ἔβαινε μογοστόκος Εἰλείθυια,
HY.3,116	τὴν τότε δὴ τόκος εἷλε, μενοίνησεν δὲ τεκέσθαι.
HY.3,117	ἀμφὶ δὲ φοίνικι βάλε πήχεε, γοῦνα δ' ἔρεισε
HY.3,118	λειμῶνι μαλακῷ, μείδησε δὲ γαῖ' ὑπένερθεν:
HY.3,119	ἐκ δ' ἔθορε πρὸ φόως δέ, θεαὶ δ' ὀλόλυξαν ἅπασαι.
HY.3,120	ἔνθα σὲ ἤϊε Φοῖβε θεαὶ λόον ὕδατι καλῷ
HY.3,121	ἁγνῶς καὶ καθαρῶς, σπάρξαν δ' ἐν φάρεϊ λευκῷ
HY.3,122	λεπτῷ νηγατέῳ: περὶ δὲ χρύσεον στρόφον ἧκαν.
HY.3,123	οὐδ' ἄρ' Ἀπόλλωνα χρυσάορα θήσατο μήτηρ,
HY.3,124	ἀλλὰ Θέμις νέκταρ τε καὶ ἀμβροσίην ἐρατεινὴν
HY.3,125	ἀθανάτῃσιν χερσὶν ἐπήρξατο: χαῖρε δὲ Λητὼ
HY.3,126	οὕνεκα τοξοφόρον καὶ καρτερὸν υἱὸν ἔτικτεν.
HY.3,127	αὐτὰρ ἐπεὶ δὴ Φοῖβε κατέβρως ἄμβροτον εἶδαρ,
HY.3,128	οὔ σέ γ' ἔπειτ' ἴσχον χρύσεοι στρόφοι ἀσπαίροντα,
HY.3,129	οὐδ' ἔτι δεσμά σ' ἔρυκε, λύοντο δὲ πείρατα πάντα.
HY.3,130	αὐτίκα δ' ἀθανάτῃσι μετηύδα Φοῖβος Ἀπόλλων:
HY.3,131	εἴη μοι κίθαρίς τε φίλη καὶ καμπύλα τόξα,
HY.3,132	χρήσω δ' ἀνθρώποισι Διὸς νημερτέα βουλήν.
HY.3,133	ὣς εἰπὼν ἐβίβασκεν ἀπὸ χθονὸς εὐρυοδείης
HY.3,134	Φοῖβος ἀκερσεκόμης ἑκατηβόλος: αἱ δ' ἄρα πᾶσαι
HY.3,135	θάμβεον ἀθάναται, χρυσῷ δ' ἄρα Δῆλος ἅπασα
HY.3,136	[βεβρίθει καθορῶσα Διὸς Λητοῦς τε γενέθλην,]
HY.3,137	[γηθοσύνῃ ὅτι μιν θεὸς εἵλετο οἰκία θέσθαι]
HY.3,138	[νήσων ἠπείρου τε, φίλησε δὲ κηρόθι μᾶλλον.]
HY.3,139	ἤνθησ' ὡς ὅτε τε ῥίον οὔρεος ἄνθεσιν ὕλης.
HY.3,140	αὐτὸς δ' ἀργυρότοξε ἄναξ ἑκατηβόλ' Ἄπολλον,
HY.3,141	ἄλλοτε μέν τ' ἐπὶ Κύνθου ἐβήσαο παιπαλόεντος,
HY.3,142	ἄλλοτε δ' ἂν νήσους τε καὶ ἀνέρας ἠλάσκαζες.
HY.3,143	πολλοί τοι νηοί τε καὶ ἄλσεα δενδρήεντα,
HY.3,144	πᾶσαι δὲ σκοπιαί τε φίλαι καὶ πρώονες ἄκροι
HY.3,145	ὑψηλῶν ὀρέων, ποταμοί θ' ἅλα δὲ προρέοντες:
HY.3,146	ἀλλὰ σὺ Δήλῳ Φοῖβε μάλιστ' ἐπιτέρπεαι ἦτορ,
HY.3,147	ἔνθα τοι ἑλκεχίτωνες Ἰάονες ἠγερέθονται
HY.3,148	αὐτοῖς σὺν παίδεσσι καὶ αἰδοίῃς ἀλόχοισιν.
HY.3,149	οἱ δέ σε πυγμαχίῃ τε καὶ ὀρχηθμῷ καὶ ἀοιδῇ
HY.3,150	μνησάμενοι τέρπουσιν ὅταν στήσωνται ἀγῶνα.
HY.3,151	φαίη κ' ἀθανάτους καὶ ἀγήρως ἔμμεναι αἰεὶ
HY.3,152	ὃς τότ' ἐπαντιάσει' ὅτ' Ἰάονες ἀθρόοι εἶεν:
HY.3,153	πάντων γάρ κεν ἴδοιτο χάριν, τέρψαιτο δὲ θυμὸν
HY.3,154	ἄνδρας τ' εἰσορόων καλλιζώνους τε γυναῖκας
HY.3,155	νῆάς τ' ὠκείας ἠδ' αὐτῶν κτήματα πολλά.
HY.3,156	πρὸς δὲ τόδε μέγα θαῦμα, ὅου κλέος οὔποτ' ὀλεῖται,
HY.3,157	κοῦραι Δηλιάδες Ἑκατηβελέταο θεράπναι:
HY.3,158	αἵ τ' ἐπεὶ ἂρ πρῶτον μὲν Ἀπόλλων' ὑμνήσωσιν,
HY.3,159	αὖτις δ' αὖ Λητώ τε καὶ Ἄρτεμιν ἰοχέαιραν,
HY.3,160	μνησάμεναι ἀνδρῶν τε παλαιῶν ἠδὲ γυναικῶν
HY.3,161	ὕμνον ἀείδουσιν, θέλγουσι δὲ φῦλ' ἀνθρώπων.
HY.3,162	πάντων δ' ἀνθρώπων φωνὰς καὶ κρεμβαλιαστὺν
HY.3,163	μιμεῖσθ' ἴσασιν: φαίη δέ κεν αὐτὸς ἕκαστος
HY.3,164	φθέγγεσθ': οὕτω σφιν καλὴ συνάρηρεν ἀοιδή.
HY.3,165	ἀλλ' ἄγεθ' ἱλήκοι μὲν Ἀπόλλων Ἀρτέμιδι ξύν,
HY.3,166	χαίρετε δ' ὑμεῖς πᾶσαι: ἐμεῖο δὲ καὶ μετόπισθε
HY.3,167	μνήσασθ', ὁππότε κέν τις ἐπιχθονίων ἀνθρώπων
HY.3,168	ἐνθάδ' ἀνείρηται ξεῖνος ταλαπείριος ἐλθών:
HY.3,169	ὦ κοῦραι, τίς δ' ὔμμιν ἀνὴρ ἥδιστος ἀοιδῶν
HY.3,170	ἐνθάδε πωλεῖται, καὶ τέῳ τέρπεσθε μάλιστα;
HY.3,171	ὑμεῖς δ' εὖ μάλα πᾶσαι ὑποκρίνασθ' ἀμφ' ἡμέων:
HY.3,172	τυφλὸς ἀνήρ, οἰκεῖ δὲ Χίῳ ἔνι παιπαλοέσσῃ,
HY.3,173	τοῦ πᾶσαι μετόπισθεν ἀριστεύουσιν ἀοιδαί.
HY.3,174	ἡμεῖς δ' ὑμέτερον κλέος οἴσομεν ὅσσον ἐπ' αἶαν
HY.3,175	ἀνθρώπων στρεφόμεσθα πόλεις εὖ ναιεταώσας:
HY.3,176	οἱ δ' ἐπὶ δὴ πείσονται, ἐπεὶ καὶ ἐτήτυμόν ἐστιν.
HY.3,177	αὐτὰρ ἐγὼν οὐ λήξω ἑκηβόλον Ἀπόλλωνα
HY.3,178	ὑμνέων ἀργυρότοξον ὃν ἠΰκομος τέκε Λητώ.
HY.3,179	ὦ ἄνα, καὶ Λυκίην καὶ Μῃονίην ἐρατεινὴν
HY.3,180	καὶ Μίλητον ἔχεις ἔναλον πόλιν ἱμερόεσσαν,
HY.3,181	αὐτὸς δ' αὖ Δήλοιο περικλύστου μέγ' ἀνάσσεις.
HY.3,182	εἶσι δὲ φορμίζων Λητοῦς ἐρικυδέος υἱὸς
HY.3,183	φόρμιγγι γλαφυρῇ πρὸς Πυθὼ πετρήεσσαν,
HY.3,184	ἄμβροτα εἵματ' ἔχων τεθυωμένα: τοῖο δὲ φόρμιγξ
HY.3,185	χρυσέου ὑπὸ πλήκτρου καναχὴν ἔχει ἱμερόεσσαν.
HY.3,186	ἔνθεν δὲ πρὸς Ὄλυμπον ἀπὸ χθονὸς ὥς τε νόημα
HY.3,187	εἶσι Διὸς πρὸς δῶμα θεῶν μεθ' ὁμήγυριν ἄλλων:
HY.3,188	αὐτίκα δ' ἀθανάτοισι μέλει κίθαρις καὶ ἀοιδή.
HY.3,189	Μοῦσαι μέν θ' ἅμα πᾶσαι ἀμειβόμεναι ὀπὶ καλῇ
HY.3,190	ὑμνεῦσίν ῥα θεῶν δῶρ' ἄμβροτα ἠδ' ἀνθρώπων
HY.3,191	τλημοσύνας, ὅσ' ἔχοντες ὑπ' ἀθανάτοισι θεοῖσι
HY.3,192	ζώουσ' ἀφραδέες καὶ ἀμήχανοι, οὐδὲ δύνανται
HY.3,193	εὑρέμεναι θανάτοιό τ' ἄκος καὶ γήραος ἄλκαρ:
HY.3,194	αὐτὰρ ἐϋπλόκαμοι Χάριτες καὶ ἐΰφρονες Ὧραι
HY.3,195	Ἁρμονίη θ' Ἥβη τε Διὸς θυγάτηρ τ' Ἀφροδίτη
HY.3,196	ὀρχεῦντ' ἀλλήλων ἐπὶ καρπῷ χεῖρας ἔχουσαι:
HY.3,197	τῇσι μὲν οὔτ' αἰσχρὴ μεταμέλπεται οὔτ' ἐλάχεια,
HY.3,198	ἀλλὰ μάλα μεγάλη τε ἰδεῖν καὶ εἶδος ἀγητὴ
HY.3,199	Ἄρτεμις ἰοχέαιρα ὁμότροφος Ἀπόλλωνι.
HY.3,200	ἐν δ' αὖ τῇσιν Ἄρης καὶ ἐΰσκοπος Ἀργειφόντης
HY.3,201	παίζουσ': αὐτὰρ ὁ Φοῖβος Ἀπόλλων ἐγκιθαρίζει
HY.3,202	καλὰ καὶ ὕψι βιβάς, αἴγλη δέ μιν ἀμφιφαείνει
HY.3,203	μαρμαρυγαί τε ποδῶν καὶ ἐϋκλώστοιο χιτῶνος.
HY.3,204	οἱ δ' ἐπιτέρπονται θυμὸν μέγαν εἰσορόωντες
HY.3,205	Λητώ τε χρυσοπλόκαμος καὶ μητίετα Ζεὺς
HY.3,206	υἷα φίλον παίζοντα μετ' ἀθανάτοισι θεοῖσι.
HY.3,207	πῶς τ' ἄρ σ' ὑμνήσω πάντως εὔυμνον ἐόντα;
HY.3,208	ἠέ σ' ἐνὶ μνηστῇσιν ἀείδω καὶ φιλότητι
HY.3,209	ὅππως μνωόμενος ἔκιες Ἀζαντίδα κούρην
HY.3,210	Ἴσχυ' ἅμ' ἀντιθέῳ Ἐλατιονίδῃ εὐίππῳ;
HY.3,211	ἢ ἅμα Φόρβαντι Τριοπέῳ γένος, ἢ ἅμ' Ἐρευθεῖ;
HY.3,212	ἢ ἅμα Λευκίππῳ καὶ Λευκίπποιο δάμαρτι
HY.3,213	πεζός, ὁ δ' ἵπποισιν; οὐ μὴν Τρίοπός γ' ἐνέλειπεν.
HY.3,214	ἢ ὡς τὸ πρῶτον χρηστήριον ἀνθρώποισι
HY.3,215	ζητεύων κατὰ γαῖαν ἔβης ἑκατηβόλ' Ἄπολλον;
HY.3,216	Πιερίην μὲν πρῶτον ἀπ' Οὐλύμποιο κατῆλθες:
HY.3,217	Λέκτον τ' ἠμαθόεντα παρέστιχες ἠδ' Αἰνιῆνας
HY.3,218	καὶ διὰ Περραιβούς: τάχα δ' εἰς Ἰαωλκὸν ἵκανες,
HY.3,219	Κηναίου τ' ἐπέβης ναυσικλείτης Εὐβοίης:
HY.3,220	στῆς δ' ἐπὶ Ληλάντῳ πεδίῳ, τό τοι οὐχ ἅδε θυμῷ
HY.3,221	τεύξασθαι νηόν τε καὶ ἄλσεα δενδρήεντα.
HY.3,222	ἔνθεν δ' Εὔριπον διαβὰς ἑκατηβόλ' Ἄπολλον
HY.3,223	βῆς ἀν' ὄρος ζάθεον χλωρόν: τάχα δ' ἷξες ἀπ' αὐτοῦ
HY.3,224	ἐς Μυκαλησσὸν ἰὼν καὶ Τευμησσὸν λεχεποίην.
HY.3,225	Θήβης δ' εἰσαφίκανες ἕδος καταειμένον ὕλῃ:
HY.3,226	οὐ γάρ πώ τις ἔναιε βροτῶν ἱερῇ ἐνὶ Θήβῃ,
HY.3,227	οὐδ' ἄρα πω τότε γ' ἦσαν ἀταρπιτοὶ οὐδὲ κέλευθοι
HY.3,228	Θήβης ἂμ πεδίον πυρηφόρον, ἀλλ' ἔχεν ὕλη.
HY.3,229	ἔνθεν δὲ προτέρω ἔκιες ἑκατηβόλ' Ἄπολλον,
HY.3,230	Ὀγχηστὸν δ' ἷξες Ποσιδήϊον ἀγλαὸν ἄλσος:
HY.3,231	ἔνθα νεοδμὴς πῶλος ἀναπνέει ἀχθόμενός περ
HY.3,232	ἕλκων ἅρματα καλά, χαμαὶ δ' ἐλατὴρ ἀγαθός περ
HY.3,233	ἐκ δίφροιο θορὼν ὁδὸν ἔρχεται: οἱ δὲ τέως μὲν
HY.3,234	κείν' ὄχεα κροτέουσιν ἀνακτορίην ἀφιέντες.
HY.3,235	εἰ δέ κεν ἅρματ' ἀγῇσιν ἐν ἄλσεϊ δενδρήεντι,
HY.3,236	ἵππους μὲν κομέουσι, τὰ δὲ κλίναντες ἐῶσιν:
HY.3,237	ὣς γὰρ τὰ πρώτισθ' ὁσίη γένεθ': οἱ δὲ ἄνακτι
HY.3,238	εὔχονται, δίφρον δὲ θεοῦ τότε μοῖρα φυλάσσει.
HY.3,239	ἔνθεν δὲ προτέρω ἔκιες ἑκατηβόλ' Ἄπολλον:
HY.3,240	Κηφισὸν δ' ἄρ' ἔπειτα κιχήσαο καλλιρέεθρον,
HY.3,241	ὅς τε Λιλαίηθεν προχέει καλλίρροον ὕδωρ:
HY.3,242	τὸν διαβὰς Ἑκάεργε καὶ Ὠκαλέην πολύπυργον
HY.3,243	ἔνθεν ἄρ' εἰς Ἁλίαρτον ἀφίκεο ποιήεντα.
HY.3,244	βῆς δ' ἐπὶ Τελφούσης: τόθι τοι ἅδε χῶρος ἀπήμων
HY.3,245	τεύξασθαι νηόν τε καὶ ἄλσεα δενδρήεντα.
HY.3,246	στῆς δὲ μάλ' ἄγχ' αὐτῆς καί μιν πρὸς μῦθον ἔειπες:
HY.3,247	τελφοῦσ' ἐνθάδε δὴ φρονέω περικαλλέα νηὸν
HY.3,248	ἀνθρώπων τεῦξαι χρηστήριον, οἵ τέ μοι αἰεὶ
HY.3,249	ἐνθάδ' ἀγινήσουσι τεληέσσας ἑκατόμβας,
HY.3,250	ἠμὲν ὅσοι Πελοπόννησον πίειραν ἔχουσιν
HY.3,251	ἠδ' ὅσοι Εὐρώπην τε καὶ ἀμφιρύτους κάτα νήσους,
HY.3,252	χρησόμενοι: τοῖσιν δέ τ' ἐγὼ νημερτέα βουλὴν
HY.3,253	πᾶσι θεμιστεύοιμι χρέων ἐνὶ πίονι νηῷ.
HY.3,254	ὣς εἰπὼν διέθηκε θεμείλια Φοῖβος Ἀπόλλων
HY.3,255	εὐρέα καὶ μάλα μακρὰ διηνεκές: ἡ δὲ ἰδοῦσα
HY.3,256	Τελφοῦσα κραδίην ἐχολώσατο εἶπέ τε μῦθον:
HY.3,257	φοῖβε ἄναξ ἑκάεργε ἔπος τί τοι ἐν φρεσὶ θήσω,
HY.3,258	ἐνθάδ' ἐπεὶ φρονέεις τεῦξαι περικαλλέα νηὸν
HY.3,259	ἔμμεναι ἀνθρώποις χρηστήριον, οἱ δέ τοι αἰεὶ
HY.3,260	ἐνθάδ' ἀγινήσουσι τεληέσσας ἑκατόμβας:
HY.3,261	ἀλλ' ἔκ τοι ἐρέω, σὺ δ' ἐνὶ φρεσὶ βάλλεο σῇσι:
HY.3,262	πημανέει σ' αἰεὶ κτύπος ἵππων ὠκειάων
HY.3,263	ἀρδόμενοί τ' οὐρῆες ἐμῶν ἱερῶν ἀπὸ πηγέων:
HY.3,264	ἔνθα τις ἀνθρώπων βουλήσεται εἰσοράασθαι
HY.3,265	ἅρματά τ' εὐποίητα καὶ ὠκυπόδων κτύπον ἵππων
HY.3,266	ἢ νηόν τε μέγαν καὶ κτήματα πόλλ' ἐνεόντα.
HY.3,267	ἀλλ' εἰ δή τι πίθοιο, σὺ δὲ κρείσσων καὶ ἀρείων
HY.3,268	ἐσσὶ ἄναξ ἐμέθεν, σεῦ δὲ σθένος ἐστὶ μέγιστον:
HY.3,269	ἐν Κρίσῃ ποίησαι ὑπὸ πτυχὶ Παρνησοῖο.
HY.3,270	ἔνθ' οὔθ' ἅρματα καλὰ δονήσεται, οὔτε τοι ἵππων
HY.3,271	ὠκυπόδων κτύπος ἔσται ἐΰδμητον περὶ βωμόν.
HY.3,272	ἀλλά τοι ὣς προσάγοιεν Ἰηπαιήονι δῶρα
HY.3,273	ἀνθρώπων κλυτὰ φῦλα, σὺ δὲ φρένας ἀμφιγεγηθὼς
HY.3,274	δέξαι' ἱερὰ καλὰ περικτιόνων ἀνθρώπων.
HY.3,275	ὣς εἰποῦσ' Ἑκάτου πέπιθε φρένας, ὄφρα οἱ αὐτῇ
HY.3,276	Τελφούσῃ κλέος εἴη ἐπὶ χθονὶ μηδ' Ἑκάτοιο.
HY.3,277	ἔνθεν δὲ προτέρω ἔκιες ἑκατηβόλ' Ἄπολλον,
HY.3,278	ἷξες δ' ἐς Φλεγύων ἀνδρῶν πόλιν ὑβριστάων,
HY.3,279	οἳ Διὸς οὐκ ἀλέγοντες ἐπὶ χθονὶ ναιετάασκον
HY.3,280	ἐν καλῇ βήσσῃ Κηφισίδος ἐγγύθι λίμνης.
HY.3,281	ἔνθεν καρπαλίμως προσέβης πρὸς δειράδα θύων,
HY.3,282	ἵκεο δ' ἐς Κρίσην ὑπὸ Παρνησὸν νιφόεντα
HY.3,283	κνημὸν πρὸς ζέφυρον τετραμμένον, αὐτὰρ ὕπερθεν
HY.3,284	πέτρη ἐπικρέμαται, κοίλη δ' ὑποδέδρομε βῆσσα
HY.3,285	τρηχεῖ': ἔνθα ἄναξ τεκμήρατο Φοῖβος Ἀπόλλων
HY.3,286	νηὸν ποιήσασθαι ἐπήρατον εἶπέ τε μῦθον:
HY.3,287	ἐνθάδε δὴ φρονέω τεύξειν περικαλλέα νηὸν
HY.3,288	ἔμμεναι ἀνθρώποις χρηστήριον οἵ τέ μοι αἰεὶ
HY.3,289	ἐνθάδ' ἀγινήσουσι τεληέσσας ἑκατόμβας,
HY.3,290	ἠμὲν ὅσοι Πελοπόννησον πίειραν ἔχουσιν,
HY.3,291	ἠδ' ὅσοι Εὐρώπην τε καὶ ἀμφιρύτους κατὰ νήσους,
HY.3,292	χρησόμενοι: τοῖσιν δ' ἄρ' ἐγὼ νημερτέα βουλὴν
HY.3,293	πᾶσι θεμιστεύοιμι χρέων ἐνὶ πίονι νηῷ.
HY.3,294	ὣς εἰπὼν διέθηκε θεμείλια Φοῖβος Ἀπόλλων
HY.3,295	εὐρέα καὶ μάλα μακρὰ διηνεκές: αὐτὰρ ἐπ' αὐτοῖς
HY.3,296	λάϊνον οὐδὸν ἔθηκε Τροφώνιος ἠδ' Ἀγαμήδης
HY.3,297	υἱέες Ἐργίνου, φίλοι ἀθανάτοισι θεοῖσιν:
HY.3,298	ἀμφὶ δὲ νηὸν ἔνασσαν ἀθέσφατα φῦλ' ἀνθρώπων
HY.3,299	κτιστοῖσιν λάεσσιν ἀοίδιμον ἔμμεναι αἰεί.
HY.3,300	ἀγχοῦ δὲ κρήνη καλλίρροος ἔνθα δράκαιναν
HY.3,301	κτεῖνεν ἄναξ Διὸς υἱὸς ἀπὸ κρατεροῖο βιοῖο
HY.3,302	ζατρεφέα μεγάλην τέρας ἄγριον, ἣ κακὰ πολλὰ
HY.3,303	ἀνθρώπους ἔρδεσκεν ἐπὶ χθονί, πολλὰ μὲν αὐτοὺς
HY.3,304	πολλὰ δὲ μῆλα ταναύποδ' ἐπεὶ πέλε πῆμα δαφοινόν.
HY.3,305	καί ποτε δεξαμένη χρυσοθρόνου ἔτρεφεν Ἥρης
HY.3,306	δεινόν τ' ἀργαλέον τε Τυφάονα πῆμα βροτοῖσιν,
HY.3,307	ὅν ποτ' ἄρ' Ἥρη ἔτικτε χολωσαμένη Διὶ πατρὶ
HY.3,308	ἡνίκ' ἄρα Κρονίδης ἐρικυδέα γείνατ' Ἀθήνην
HY.3,309	ἐν κορυφῇ: ἡ δ' αἶψα χολώσατο πότνια Ἥρη
HY.3,310	ἠδὲ καὶ ἀγρομένοισι μετ' ἀθανάτοισιν ἔειπε:
HY.3,311	κέκλυτέ μευ πάντες τε θεοὶ πᾶσαί τε θέαιναι,
HY.3,312	ὡς ἔμ' ἀτιμάζειν ἄρχει νεφεληγερέτα Ζεὺς
HY.3,313	πρῶτος, ἐπεί μ' ἄλοχον ποιήσατο κέδν' εἰδυῖαν:
HY.3,314	καὶ νῦν νόσφιν ἐμεῖο τέκε γλαυκῶπιν Ἀθήνην,
HY.3,315	ἣ πᾶσιν μακάρεσσι μεταπρέπει ἀθανάτοισιν:
HY.3,316	αὐτὰρ ὅ γ' ἠπεδανὸς γέγονεν μετὰ πᾶσι θεοῖσι
HY.3,317	παῖς ἐμὸς Ἥφαιστος ῥικνὸς πόδας ὃν τέκον αὐτὴ
HY.3,318	ῥίψ' ἀνὰ χερσὶν ἑλοῦσα καὶ ἔμβαλον εὐρέϊ πόντῳ:
HY.3,319	ἀλλά ἑ Νηρῆος θυγάτηρ Θέτις ἀργυρόπεζα
HY.3,320	δέξατο καὶ μετὰ ᾗσι κασιγνήτῃσι κόμισσεν:
HY.3,321	ὡς ὄφελ' ἄλλο θεοῖσι χαρίσσασθαι μακάρεσσι.
HY.3,322	σχέτλιε ποικιλομῆτα τί νῦν μητίσεαι ἄλλο;
HY.3,323	πῶς ἔτλης οἶος τεκέειν γλαυκώπιδ' Ἀθήνην;
HY.3,324	οὐκ ἂν ἐγὼ τεκόμην; καὶ σὴ κεκλημένη ἔμπης
HY.3,325	ἦα ῥ' ἐν ἀθανάτοισιν οἳ οὐρανὸν εὐρὺν ἔχουσι.
HY.3,325A	φράζεο νῦν μή τοί τι κακὸν μητίσομ' ὀπίσσω:
HY.3,326	καὶ νῦν μέν τοι ἐγὼ τεχνήσομαι ὥς κε γένηται
HY.3,327	παῖς ἐμὸς ὅς κε θεοῖσι μεταπρέποι ἀθανάτοισιν,
HY.3,328	οὔτε σὸν αἰσχύνασ' ἱερὸν λέχος οὔτ' ἐμὸν αὐτῆς,
HY.3,329	οὐδέ τοι εἰς εὐνὴν πωλήσομαι, ἀλλ' ἀπὸ σεῖο
HY.3,330	τηλόθεν οὖσα θεοῖσι μετέσσομαι ἀθανάτοισιν.
HY.3,331	ὣς εἰποῦσ' ἀπονόσφι θεῶν κίε χωομένη περ.
HY.3,332	αὐτίκ' ἔπειτ' ἠρᾶτο βοῶπις πότνια Ἥρη,
HY.3,333	χειρὶ καταπρηνεῖ δ' ἔλασε χθόνα καὶ φάτο μῦθον:
HY.3,334	κέκλυτε νῦν μοι γαῖα καὶ οὐρανὸς εὐρὺς ὕπερθεν,
HY.3,335	Τιτῆνές τε θεοὶ τοὶ ὑπὸ χθονὶ ναιετάοντες
HY.3,336	Τάρταρον ἀμφὶ μέγαν, τῶν ἐξ ἄνδρες τε θεοί τε:
HY.3,337	αὐτοὶ νῦν μευ πάντες ἀκούσατε καὶ δότε παῖδα
HY.3,338	νόσφι Διός, μηδέν τι βίην ἐπιδευέα κείνου:
HY.3,339	ἀλλ' ὅ γε φέρτερος ἔστω ὅσον Κρόνου εὐρύοπα Ζεύς.
HY.3,340	ὣς ἄρα φωνήσασ' ἵμασε χθόνα χειρὶ παχείῃ:
HY.3,341	κινήθη δ' ἄρα γαῖα φερέσβιος, ἡ δὲ ἰδοῦσα
HY.3,342	τέρπετο ὃν κατὰ θυμόν, ὀΐετο γὰρ τελέεσθαι.
HY.3,343	ἐκ τούτου δὴ ἔπειτα τελεσφόρον εἰς ἐνιαυτὸν
HY.3,344	οὔτε ποτ' εἰς εὐνὴν Διὸς ἤλυθε μητιόεντος,
HY.3,345	οὔτε ποτ' εἰς θῶκον πολυδαίδαλον ὡς τὸ πάρος περ
HY.3,346	αὐτῷ ἐφεζομένη πυκινὰς φραζέσκετο βουλάς:
HY.3,347	ἀλλ' ἥ γ' ἐν νηοῖσι πολυλλίστοισι μένουσα
HY.3,348	τέρπετο οἷς ἱεροῖσι βοῶπις πότνια Ἥρη.
HY.3,349	ἀλλ' ὅτε δὴ μῆνές τε καὶ ἡμέραι ἐξετελεῦντο
HY.3,350	ἂψ περιτελλομένου ἔτεος καὶ ἐπήλυθον ὧραι,
HY.3,351	ἡ δ' ἔτεκ' οὔτε θεοῖς ἐναλίγκιον οὔτε βροτοῖσι
HY.3,352	δεινόν τ' ἀργαλέον τε Τυφάονα πῆμα βροτοῖσιν.
HY.3,353	αὐτίκα τόνδε λαβοῦσα βοῶπις πότνια Ἥρη
HY.3,354	δῶκεν ἔπειτα φέρουσα κακῷ κακόν, ἡ δ' ὑπέδεκτο:
HY.3,355	ὃς κακὰ πόλλ' ἔρδεσκε κατὰ κλυτὰ φῦλ' ἀνθρώπων.
HY.3,356	ὃς τῇ γ' ἀντιάσειε, φέρεσκέ μιν αἴσιμον ἦμαρ
HY.3,357	πρίν γέ οἱ ἰὸν ἐφῆκεν ἄναξ ἑκάεργος Ἀπόλλων
HY.3,358	καρτερόν: ἡ δ' ὀδύνῃσιν ἐρεχθομένη χαλεπῇσι
HY.3,359	κεῖτο μέγ' ἀσθμαίνουσα κυλινδομένη κατὰ χῶρον.
HY.3,360	θεσπεσίη δ' ἐνοπὴ γένετ' ἄσπετος, ἡ δὲ καθ' ὕλην
HY.3,361	πυκνὰ μάλ' ἔνθα καὶ ἔνθα ἑλίσσετο, λεῖπε δὲ θυμὸν
HY.3,362	φοινὸν ἀποπνείουσ', ὁ δ' ἐπηύξατο Φοῖβος Ἀπόλλων:
HY.3,363	ἐνταυθοῖ νῦν πύθευ ἐπὶ χθονὶ βωτιανείρῃ,
HY.3,364	οὐδὲ σύ γε ζωοῖσι κακὸν δήλημα βροτοῖσιν
HY.3,365	ἔσσεαι, οἳ γαίης πολυφόρβου καρπὸν ἔδοντες
HY.3,366	ἐνθάδ' ἀγινήσουσι τεληέσσας ἑκατόμβας,
HY.3,367	οὐδέ τί τοι θάνατόν γε δυσηλεγέ' οὔτε Τυφωεὺς
HY.3,368	ἀρκέσει οὔτε Χίμαιρα δυσώνυμος, ἀλλὰ σέ γ' αὐτοῦ
HY.3,369	πύσει γαῖα μέλαινα καὶ ἠλέκτωρ Ὑπερίων.
HY.3,370	ὣς φάτ' ἐπευχόμενος, τὴν δὲ σκότος ὄσσε κάλυψε.
HY.3,371	τὴν δ' αὐτοῦ κατέπυσ' ἱερὸν μένος Ἠελίοιο:
HY.3,372	ἐξ οὗ νῦν Πυθὼ κικλήσκεται, οἱ δὲ ἄνακτα
HY.3,373	Πύθειον καλέουσιν ἐπώνυμον οὕνεκα κεῖθι
HY.3,374	αὐτοῦ πῦσε πέλωρ μένος ὀξέος Ἠελίοιο.
HY.3,375	καὶ τότ' ἄρ' ἔγνω ᾗσιν ἐνὶ φρεσὶ Φοῖβος Ἀπόλλων
HY.3,376	οὕνεκά μιν κρήνη καλλίρροος ἐξαπάφησε:
HY.3,377	βῆ δ' ἐπὶ Τελφούσῃ κεχολωμένος, αἶψα δ' ἵκανε:
HY.3,378	στῆ δὲ μάλ' ἄγχ' αὐτῆς καί μιν πρὸς μῦθον ἔειπε:
HY.3,379	τελφοῦσ', οὐκ ἄρ' ἔμελλες ἐμὸν νόον ἐξαπαφοῦσα
HY.3,380	χῶρον ἔχουσ' ἐρατὸν προρέειν καλλίρροον ὕδωρ.
HY.3,381	ἐνθάδε δὴ καὶ ἐμὸν κλέος ἔσσεται, οὐδὲ σὸν οἴης.
HY.3,382	ἦ καὶ ἐπὶ ῥίον ὦσεν ἄναξ ἑκάεργος Ἀπόλλων
HY.3,383	πέτρῃσι προχυτῇσιν, ἀπέκρυψεν δὲ ῥέεθρα,
HY.3,384	καὶ βωμὸν ποιήσατ' ἐν ἄλσεϊ δενδρήεντι
HY.3,385	ἄγχι μάλα κρήνης καλλιρρόου: ἔνθα δ' ἄνακτι
HY.3,386	πάντες ἐπίκλησιν Τελφουσίῳ εὐχετόωνται
HY.3,387	οὕνεκα Τελφούσης ἱερῆς ᾔσχυνε ῥέεθρα.
HY.3,388	καὶ τότε δὴ κατὰ θυμὸν ἐφράζετο Φοῖβος Ἀπόλλων
HY.3,389	οὕς τινας ἀνθρώπους ὀργιόνας εἰσαγάγοιτο
HY.3,390	οἳ θεραπεύσονται Πυθοῖ ἔνι πετρηέσσῃ:
HY.3,391	ταῦτ' ἄρα ὁρμαίνων ἐνόησ' ἐπὶ οἴνοπι πόντῳ
HY.3,392	νῆα θοήν: ἐν δ' ἄνδρες ἔσαν πολέες τε καὶ ἐσθλοί,
HY.3,393	Κρῆτες ἀπὸ Κνωσοῦ Μινωΐου, οἵ ῥά τ' ἄνακτι
HY.3,394	ἱερά τε ῥέζουσι καὶ ἀγγέλλουσι θέμιστας
HY.3,395	Φοίβου Ἀπόλλωνος χρυσαόρου, ὅττι κεν εἴπῃ
HY.3,396	χρείων ἐκ δάφνης γυάλων ὕπο Παρνησοῖο.
HY.3,397	οἱ μὲν ἐπὶ πρῆξιν καὶ χρήματα νηῒ μελαίνῃ
HY.3,398	ἐς Πύλον ἠμαθόεντα Πυλοιγενέας τ' ἀνθρώπους
HY.3,399	ἕπλεον: αὐτὰρ ὁ τοῖσι συνήντετο Φοῖβος Ἀπόλλων:
HY.3,400	ἐν πόντῳ δ' ἐπόρουσε δέμας δελφῖνι ἐοικὼς
HY.3,401	νηῒ θοῇ, καὶ κεῖτο πέλωρ μέγα τε δεινόν τε:
HY.3,402	τῶν δ' ὅς τις κατὰ θυμὸν ἐπιφράσσαιτο νοῆσαι
HY.3,403	πάντοσ' ἀνασσείασκε, τίνασσε δὲ νήϊα δοῦρα.
HY.3,404	οἱ δ' ἀκέων ἐνὶ νηῒ καθήατο δειμαίνοντες,
HY.3,405	οὐδ' οἵ γ' ὅπλ' ἔλυον κοίλην ἀνὰ νῆα μέλαιναν,
HY.3,406	οὐδ' ἔλυον λαῖφος νηὸς κυανοπρώροιο:
HY.3,407	ἀλλ' ὡς τὰ πρώτιστα κατεστήσαντο βοεῦσιν
HY.3,408	ὣς ἔπλεον: κραιπνὸς δὲ νότος κατόπισθεν ἔγειρε
HY.3,409	νῆα θοήν: πρῶτον δὲ παρημείβοντο Μάλειαν,
HY.3,410	πὰρ δὲ Λακωνίδα γαῖαν ἁλιστέφανον πτολίεθρον
HY.3,411	ἷξον καὶ χῶρον τερψιμβρότου Ἠελίοιο
HY.3,412	Ταίναρον, ἔνθα τε μῆλα βαθύτριχα βόσκεται αἰεὶ
HY.3,413	Ἠελίοιο ἄνακτος, ἔχει δ' ἐπιτερπέα χῶρον.
HY.3,414	οἱ μὲν ἄρ' ἔνθ' ἔθελον νῆα σχεῖν ἠδ' ἀποβάντες
HY.3,415	φράσσασθαι μέγα θαῦμα καὶ ὀφθαλμοῖσιν ἰδέσθαι
HY.3,416	εἰ μενέει νηὸς γλαφυρῆς δαπέδοισι πέλωρον,
HY.3,417	ἢ εἰς οἶδμ' ἅλιον πολυΐχθυον ἀμφὶς ὀρούσει:
HY.3,418	ἀλλ' οὐ πηδαλίοισιν ἐπείθετο νηῦς εὐεργής,
HY.3,419	ἀλλὰ παρὲκ Πελοπόννησον πίειραν ἔχουσα
HY.3,420	ἤϊ' ὁδόν, πνοιῇ δὲ ἄναξ ἑκάεργος Ἀπόλλων
HY.3,421	ῥηϊδίως ἴθυν': ἡ δὲ πρήσσουσα κέλευθον
HY.3,422	Ἀρήνην ἵκανε καὶ Ἀργυφέην ἐρατεινὴν
HY.3,423	καὶ Θρύον Ἀλφειοῖο πόρον καὶ ἐΰκτιτον Αἶπυ
HY.3,424	καὶ Πύλον ἠμαθόεντα Πυλοιγενέας τ' ἀνθρώπους:
HY.3,425	βῆ δὲ παρὰ Κρουνοὺς καὶ Χαλκίδα καὶ παρὰ Δύμην
HY.3,426	ἠδὲ παρ' Ἤλιδα δῖαν ὅθι κρατέουσιν Ἐπειοί:
HY.3,427	εὔτε Φερὰς ἐπέβαλλεν ἀγαλλομένη Διὸς οὔρῳ
HY.3,428	καί σφιν ὑπὲκ νεφέων Ἰθάκης τ' ὄρος αἰπὺ πέφαντο,
HY.3,429	Δουλίχιόν τε Σάμη τε καὶ ὑλήεσσα Ζάκυνθος.
HY.3,430	ἀλλ' ὅτε δὴ Πελοπόννησον παρενίσατο πᾶσαν,
HY.3,431	καὶ δὴ ἐπὶ Κρίσης κατεφαίνετο κόλπος ἀπείρων
HY.3,432	ὅς τε διὲκ Πελοπόννησον πίειραν ἐέργει,
HY.3,433	ἦλθ' ἄνεμος ζέφυρος μέγας αἴθριος ἐκ Διὸς αἴσης
HY.3,434	λάβρος ἐπαιγίζων ἐξ αἰθέρος, ὄφρα τάχιστα
HY.3,435	νηῦς ἀνύσειε θέουσα θαλάσσης ἁλμυρὸν ὕδωρ.
HY.3,436	ἄψορροι δὴ ἔπειτα πρὸς ἠῶ τ' ἠέλιόν τε
HY.3,437	ἔπλεον, ἡγεμόνευε δ' ἄναξ Διὸς υἱὸς Ἀπόλλων:
HY.3,438	ἷξον δ' ἐς Κρίσην εὐδείελον ἀμπελόεσσαν
HY.3,439	ἐς λιμέν', ἡ δ' ἀμάθοισιν ἐχρίμψατο ποντοπόρος νηῦς.
HY.3,440	ἔνθ' ἐκ νηὸς ὄρουσεν ἄναξ ἑκάεργος Ἀπόλλων
HY.3,441	ἀστέρι εἰδόμενος μέσῳ ἤματι: τοῦ δ' ἀπὸ πολλαὶ
HY.3,442	σπινθαρίδες πωτῶντο, σέλας δ' εἰς οὐρανὸν ἷκεν:
HY.3,443	ἐς δ' ἄδυτον κατέδυσε διὰ τριπόδων ἐριτίμων.
HY.3,444	ἔνθ' ἄρ' ὅ γε φλόγα δαῖε πιφαυσκόμενος τὰ ἃ κῆλα,
HY.3,445	πᾶσαν δὲ Κρίσην κάτεχεν σέλας: αἱ δ' ὀλόλυξαν
HY.3,446	Κρισαίων ἄλοχοι καλλίζωνοί τε θύγατρες
HY.3,447	Φοίβου ὑπὸ ῥιπῆς: μέγα γὰρ δέος ἔμβαλ' ἑκάστῳ.
HY.3,448	ἔνθεν δ' αὖτ' ἐπὶ νῆα νόημ' ὣς ἆλτο πέτεσθαι
HY.3,449	ἀνέρι εἰδόμενος αἰζηῷ τε κρατερῷ τε
HY.3,450	πρωθήβῃ, χαίτῃς εἰλυμένος εὐρέας ὤμους:
HY.3,451	καί σφεας φωνήσας ἔπεα πτερόεντα προσηύδα:
HY.3,452	ὦ ξεῖνοι τίνες ἐστέ; πόθεν πλεῖθ' ὑγρὰ κέλευθα;
HY.3,453	ἤ τι κατὰ πρῆξιν, ἦ μαψιδίως ἀλάλησθε
HY.3,454	οἷά τε ληϊστῆρες ὑπεὶρ ἅλα, τοί τ' ἀλόωνται
HY.3,455	ψυχὰς παρθέμενοι κακὸν ἀλλοδαποῖσι φέροντες;
HY.3,456	τίφθ' οὕτως ἧσθον τετιηότες, οὐδ' ἐπὶ γαῖαν
HY.3,457	ἔκβητ', οὐδὲ καθ' ὅπλα μελαίνης νηὸς ἔθεσθε;
HY.3,458	αὕτη μέν γε δίκη πέλει ἀνδρῶν ἀλφηστάων
HY.3,459	ὁππόταν ἐκ πόντοιο ποτὶ χθονὶ νηῒ μελαίνῃ
HY.3,460	ἔλθωσιν καμάτῳ ἀδηκότες, αὐτίκα δέ σφεας
HY.3,461	σίτοιο γλυκεροῖο περὶ φρένας ἵμερος αἱρεῖ.
HY.3,462	ὣς φάτο καί σφιν θάρσος ἐνὶ στήθεσσιν ἔθηκε.
HY.3,463	τὸν καὶ ἀμειβόμενος Κρητῶν ἀγὸς ἀντίον ηὔδα:
HY.3,464	ξεῖν', ἐπεὶ οὐ μὲν γάρ τι καταθνητοῖσιν ἔοικας,
HY.3,465	οὐ δέμας οὐδὲ φυήν, ἀλλ' ἀθανάτοισι θεοῖσιν,
HY.3,466	οὖλέ τε καὶ μέγα χαῖρε, θεοὶ δέ τοι ὄλβια δοῖεν.
HY.3,467	καί μοι τοῦτ' ἀγόρευσον ἐτήτυμον ὄφρ' εὖ εἰδῶ:
HY.3,468	τίς δῆμος; τίς γαῖα; τίνες βροτοὶ ἐγγεγάασιν;
HY.3,469	ἄλλῃ γὰρ φρονέοντες ἐπεπλέομεν μέγα λαῖτμα
HY.3,470	εἰς Πύλον ἐκ Κρήτης, ἔνθεν γένος εὐχόμεθ' εἶναι:
HY.3,471	νῦν δ' ὧδε ξὺν νηῒ κατήλθομεν οὔ τι ἑκόντες
HY.3,472	νόστου ἱέμενοι ἄλλην ὁδὸν ἄλλα κέλευθα:
HY.3,473	ἀλλά τις ἀθανάτων δεῦρ' ἤγαγεν οὐκ ἐθέλοντας.
HY.3,474	τοὺς δ' ἀπαμειβόμενος προσέφη ἑκάεργος Ἀπόλλων:
HY.3,475	ξεῖνοι, τοὶ Κνωσὸν πολυδένδρεον ἀμφινέμεσθε
HY.3,476	τὸ πρίν, ἀτὰρ νῦν οὐκ ἔθ' ὑπότροποι αὖθις ἔσεσθε
HY.3,477	ἔς τε πόλιν ἐρατὴν καὶ δώματα καλὰ ἕκαστος
HY.3,478	ἔς τε φίλας ἀλόχους, ἀλλ' ἐνθάδε πίονα νηὸν
HY.3,479	ἕξετ' ἐμὸν πολλοῖσι τετιμένον ἀνθρώποισιν:
HY.3,480	εἰμὶ δ' ἐγὼ Διὸς υἱός, Ἀπόλλων δ' εὔχομαι εἶναι,
HY.3,481	ὑμέας δ' ἤγαγον ἐνθάδ' ὑπὲρ μέγα λαῖτμα θαλάσσης
HY.3,482	οὔ τι κακὰ φρονέων, ἀλλ' ἐνθάδε πίονα νηὸν
HY.3,483	ἕξετ' ἐμὸν πᾶσιν μάλα τίμιον ἀνθρώποισι,
HY.3,484	βουλάς τ' ἀθανάτων εἰδήσετε, τῶν ἰότητι
HY.3,485	αἰεὶ τιμήσεσθε διαμπερὲς ἤματα πάντα.
HY.3,486	ἀλλ' ἄγεθ' ὡς ἂν ἐγὼ εἴπω πείθεσθε τάχιστα:
HY.3,487	ἱστία μὲν πρῶτον κάθετον λύσαντε βοείας,
HY.3,488	νῆα δ' ἔπειτα θοὴν ἀν' ἐπ' ἠπείρου ἐρύσασθε,
HY.3,489	ἐκ δὲ κτήμαθ' ἕλεσθε καὶ ἔντεα νηὸς ἐΐσης,
HY.3,490	καὶ βωμὸν ποιήσατ' ἐπὶ ῥηγμῖνι θαλάσσης,
HY.3,491	πῦρ ἐπικαίοντες ἐπί τ' ἄλφιτα λευκὰ θύοντες:
HY.3,492	εὔχεσθαι δὴ ἔπειτα παριστάμενοι περὶ βωμόν.
HY.3,493	ὡς μὲν ἐγὼ τὸ πρῶτον ἐν ἠεροειδέϊ πόντῳ
HY.3,494	εἰδόμενος δελφῖνι θοῆς ἐπὶ νηὸς ὄρουσα,
HY.3,495	ὣς ἐμοὶ εὔχεσθαι δελφινίῳ: αὐτὰρ ὁ βωμὸς
HY.3,496	αὐτὸς δέλφειος καὶ ἐπόψιος ἔσσεται αἰεί.
HY.3,497	δειπνῆσαί τ' ἄρ' ἔπειτα θοῇ παρὰ νηῒ μελαίνῃ,
HY.3,498	καὶ σπεῖσαι μακάρεσσι θεοῖς οἳ Ὄλυμπον ἔχουσιν.
HY.3,499	αὐτὰρ ἐπὴν σίτοιο μελίφρονος ἐξ ἔρον ἧσθε,
HY.3,500	ἔρχεσθαί θ' ἅμ' ἐμοὶ καὶ ἰηπαιήον' ἀείδειν
HY.3,501	εἰς ὅ κε χῶρον ἵκησθον ἵν' ἕξετε πίονα νηόν.
HY.3,502	ὣς ἔφαθ': οἱ δ' ἄρα τοῦ μάλα μὲν κλύον ἠδ' ἐπίθοντο.
HY.3,503	ἱστία μὲν πρῶτον κάθεσαν, λῦσαν δὲ βοείας,
HY.3,504	ἱστὸν δ' ἱστοδόκῃ πέλασαν προτόνοισιν ὑφέντες,
HY.3,505	ἐκ δὲ καὶ αὐτοὶ βαῖνον ἐπὶ ῥηγμῖνι θαλάσσης,
HY.3,506	ἐκ δ' ἁλὸς ἤπειρον δὲ θοὴν ἀνὰ νῆ' ἐρύσαντο
HY.3,507	ὑψοῦ ἐπὶ ψαμάθοις, παρὰ δ' ἕρματα μακρὰ τάνυσσαν,
HY.3,508	καὶ βωμὸν ποίησαν ἐπὶ ῥηγμῖνι θαλάσσης:
HY.3,509	πῦρ δ' ἐπικαίοντες ἐπί τ' ἄλφιτα λευκὰ θύοντες
HY.3,510	εὔχονθ' ὡς ἐκέλευε παριστάμενοι περὶ βωμόν.
HY.3,511	δόρπον ἔπειθ' εἵλοντο θοῇ παρὰ νηῒ μελαίνῃ,
HY.3,512	καὶ σπεῖσαν μακάρεσσι θεοῖς οἳ Ὄλυμπον ἔχουσιν.
HY.3,513	αὐτὰρ ἐπεὶ πόσιος καὶ ἐδητύος ἐξ ἔρον ἕντο
HY.3,514	βάν ῥ' ἴμεν: ἦρχε δ' ἄρα σφιν ἄναξ Διὸς υἱὸς Ἀπόλλων
HY.3,515	φόρμιγγ' ἐν χείρεσσιν ἔχων ἐρατὸν κιθαρίζων
HY.3,516	καλὰ καὶ ὕψι βιβάς: οἱ δὲ ῥήσσοντες ἕποντο
HY.3,517	Κρῆτες πρὸς Πυθὼ καὶ ἰηπαιήον' ἄειδον,
HY.3,518	οἷοί τε Κρητῶν παιήονες οἷσί τε Μοῦσα
HY.3,519	ἐν στήθεσσιν ἔθηκε θεὰ μελίγηρυν ἀοιδήν.
HY.3,520	ἄκμητοι δὲ λόφον προσέβαν ποσίν, αἶψα δ' ἵκοντο
HY.3,521	Παρνησὸν καὶ χῶρον ἐπήρατον ἔνθ' ἄρ' ἔμελλεν
HY.3,522	οἰκήσειν πολλοῖσι τετιμένος ἀνθρώποισι:
HY.3,523	δεῖξε δ' ἄγων ἄδυτον ζάθεον καὶ πίονα νηόν.
HY.3,524	τῶν δ' ὠρίνετο θυμὸς ἐνὶ στήθεσσι φίλοισι:
HY.3,525	τὸν καὶ ἀνειρόμενος Κρητῶν ἀγὸς ἀντίον ηὔδα:
HY.3,526	ὦ ἄν' ἐπεὶ δὴ τῆλε φίλων καὶ πατρίδος αἴης
HY.3,527	ἤγαγες: οὕτω που τῷ σῷ φίλον ἔπλετο θυμῷ:
HY.3,528	πῶς καὶ νῦν βιόμεσθα; τό σε φράζεσθαι ἄνωγμεν.
HY.3,529	οὔτε τρυγηφόρος ἥδε γ' ἐπήρατος οὔτ' εὐλείμων,
HY.3,530	ὥς τ' ἀπό τ' εὖ ζώειν καὶ ἅμ' ἀνθρώποισιν ὀπηδεῖν.
HY.3,531	τοὺς δ' ἐπιμειδήσας προσέφη Διὸς υἱὸς Ἀπόλλων:
HY.3,532	νήπιοι ἄνθρωποι δυστλήμονες οἳ μελεδῶνας
HY.3,533	βούλεσθ' ἀργαλέους τε πόνους καὶ στείνεα θυμῷ:
HY.3,534	ῥηΐδιον ἔπος ὔμμ' ἐρέω καὶ ἐπὶ φρεσὶ θήσω.
HY.3,535	δεξιτερῇ μάλ' ἕκαστος ἔχων ἐν χειρὶ μάχαιραν
HY.3,536	σφάζειν αἰεὶ μῆλα: τὰ δ' ἄφθονα πάντα παρέσται,
HY.3,537	ὅσσα ἐμοί κ' ἀγάγωσι περικλυτὰ φῦλ' ἀνθρώπων:
HY.3,538	νηὸν δὲ προφύλαχθε, δέδεχθε δὲ φῦλ' ἀνθρώπων
HY.3,539	ἐνθάδ' ἀγειρομένων καὶ ἐμὴν ἰθύν τε μάλιστα
HY.3,540	ἠέ τι τηΰσιον ἔπος ἔσσεται ἠέ τι ἔργον,
HY.3,541	ὕβρις θ', ἣ θέμις ἐστὶ καταθνητῶν ἀνθρώπων,
HY.3,542	ἄλλοι ἔπειθ' ὑμῖν σημάντορες ἄνδρες ἔσονται,
HY.3,543	τῶν ὑπ' ἀναγκαίῃ δεδμήσεσθ' ἤματα πάντα.
HY.3,544	εἴρηταί τοι πάντα, σὺ δὲ φρεσὶ σῇσι φύλαξαι.
HY.3,545	καὶ σὺ μὲν οὕτω χαῖρε Διὸς καὶ Λητοῦς υἱέ:
HY.3,546	αὐτὰρ ἐγὼ καὶ σεῖο καὶ ἄλλης μνήσομ' ἀοιδῆς.
HY.4,1	ἑρμῆν ὕμνει Μοῦσα Διὸς καὶ Μαιάδος υἱόν,
HY.4,2	Κυλλήνης μεδέοντα καὶ Ἀρκαδίης πολυμήλου,
HY.4,3	ἄγγελον ἀθανάτων ἐριούνιον, ὃν τέκε Μαῖα
HY.4,4	νύμφη ἐϋπλόκαμος Διὸς ἐν φιλότητι μιγεῖσα
HY.4,5	αἰδοίη: μακάρων δὲ θεῶν ἠλεύαθ' ὅμιλον
HY.4,6	ἄντρον ἔσω ναίουσα παλίσκιον, ἔνθα Κρονίων
HY.4,7	νύμφῃ ἐϋπλοκάμῳ μισγέσκετο νυκτὸς ἀμολγῷ,
HY.4,8	ὄφρα κατὰ γλυκὺς ὕπνος ἔχοι λευκώλενον Ἥρην,
HY.4,9	λήθων ἀθανάτους τε θεοὺς θνητούς τ' ἀνθρώπους.
HY.4,10	ἀλλ' ὅτε δὴ μεγάλοιο Διὸς νόος ἐξετελεῖτο,
HY.4,11	τῇ δ' ἤδη δέκατος μεὶς οὐρανῷ ἐστήρικτο,
HY.4,12	εἴς τε φόως ἄγαγεν, ἀρίσημά τε ἔργα τέτυκτο:
HY.4,13	καὶ τότ' ἐγείνατο παῖδα πολύτροπον, αἱμυλομήτην,
HY.4,14	ληϊστῆρ', ἐλατῆρα βοῶν, ἡγήτορ' ὀνείρων,
HY.4,15	νυκτὸς ὀπωπητῆρα, πυληδόκον, ὃς τάχ' ἔμελλεν
HY.4,16	ἀμφανέειν κλυτὰ ἔργα μετ' ἀθανάτοισι θεοῖσιν.
HY.4,17	ἠῷος γεγονὼς μέσῳ ἤματι ἐγκιθάριζεν,
HY.4,18	ἑσπέριος βοῦς κλέψεν ἑκηβόλου Ἀπόλλωνος,
HY.4,19	τετράδι τῇ προτέρῃ τῇ μιν τέκε πότνια Μαῖα.
HY.4,20	ὃς καὶ ἐπεὶ δὴ μητρὸς ἀπ' ἀθανάτων θόρε γυίων
HY.4,21	οὐκέτι δηρὸν ἔκειτο μένων ἱερῷ ἐνὶ λίκνῳ,
HY.4,22	ἀλλ' ὅ γ' ἀναΐξας ζήτει βόας Ἀπόλλωνος
HY.4,23	οὐδὸν ὑπερβαίνων ὑψηρεφέος ἄντροιο.
HY.4,24	ἔνθα χέλυν εὑρὼν ἐκτήσατο μυρίον ὄλβον:
HY.4,25	Ἑρμῆς τοι πρώτιστα χέλυν τεκτήνατ' ἀοιδόν,
HY.4,26	ἥ ῥά οἱ ἀντεβόλησεν ἐπ' αὐλείῃσι θύρῃσι
HY.4,27	βοσκομένη προπάροιθε δόμων ἐριθηλέα ποίην,
HY.4,28	σαῦλα ποσὶν βαίνουσα: Διὸς δ' ἐριούνιος υἱὸς
HY.4,29	ἀθρήσας ἐγέλασσε καὶ αὐτίκα μῦθον ἔειπε:
HY.4,30	σύμβολον ἤδη μοι μέγ' ὀνήσιμον, οὐκ ὀνοτάζω.
HY.4,31	χαῖρε φυὴν ἐρόεσσα χοροιτύπε δαιτὸς ἑταίρη,
HY.4,32	ἀσπασίη προφανεῖσα: πόθεν τόδε καλὸν ἄθυρμα
HY.4,33	αἰόλον ὄστρακον ἕσσο χέλυς ὄρεσι ζώουσα;
HY.4,34	ἀλλ' οἴσω σ' εἰς δῶμα λαβών: ὄφελός τί μοι ἔσσῃ,
HY.4,35	οὐδ' ἀποτιμήσω: σὺ δέ με πρώτιστον ὀνήσεις.
HY.4,36	οἴκοι βέλτερον εἶναι, ἐπεὶ βλαβερὸν τὸ θύρηφιν:
HY.4,37	ἦ γὰρ ἐπηλυσίης πολυπήμονος ἔσσεαι ἔχμα
HY.4,38	ζώουσ': ἢν δὲ θάνῃς τότε κεν μάλα καλὸν ἀείδοις.
HY.4,39	ὣς ἄρ' ἔφη: καὶ χερσὶν ἅμ' ἀμφοτέρῃσιν ἀείρας
HY.4,40	ἂψ εἴσω κίε δῶμα φέρων ἐρατεινὸν ἄθυρμα.
HY.4,41	ἔνθ' ἀναπηλήσας γλυφάνῳ πολιοῖο σιδήρου
HY.4,42	αἰῶν' ἐξετόρησεν ὀρεσκῴοιο χελώνης.
HY.4,43	ὡς δ' ὁπότ' ὠκὺ νόημα διὰ στέρνοιο περήσῃ
HY.4,44	ἀνέρος ὅν τε θαμιναὶ ἐπιστρωφῶσι μέριμναι,
HY.4,45	ἢ ὅτε δινηθῶσιν ἀπ' ὀφθαλμῶν ἀμαρυγαί,
HY.4,46	ὣς ἅμ' ἔπος τε καὶ ἔργον ἐμήδετο κύδιμος Ἑρμῆς.
HY.4,47	πῆξε δ' ἄρ' ἐν μέτροισι ταμὼν δόνακας καλάμοιο
HY.4,48	πειρήνας διὰ νῶτα διὰ ῥινοῖο χελώνης.
HY.4,49	ἀμφὶ δὲ δέρμα τάνυσσε βοὸς πραπίδεσσιν ἑῇσι,
HY.4,50	καὶ πήχεις ἐνέθηκ', ἐπὶ δὲ ζυγὸν ἤραρεν ἀμφοῖν,
HY.4,51	ἑπτὰ δὲ συμφώνους ὀΐων ἐτανύσσατο χορδάς.
HY.4,52	αὐτὰρ ἐπεὶ δὴ τεῦξε φέρων ἐρατεινὸν ἄθυρμα
HY.4,53	πλήκτρῳ ἐπειρήτιζε κατὰ μέλος, ἡ δ' ὑπὸ χειρὸς
HY.4,54	σμερδαλέον κονάβησε: θεὸς δ' ὑπὸ καλὸν ἄειδεν
HY.4,55	ἐξ αὐτοσχεδίης πειρώμενος, ἠΰτε κοῦροι
HY.4,56	ἡβηταὶ θαλίῃσι παραιβόλα κερτομέουσιν,
HY.4,57	ἀμφὶ Δία Κρονίδην καὶ Μαιάδα καλλιπέδιλον
HY.4,58	ὃν πάρος ὠρίζεσκον ἑταιρείῃ φιλότητι,
HY.4,59	ἥν τ' αὐτοῦ γενεὴν ὀνομακλυτὸν ἐξονομάζων:
HY.4,60	ἀμφιπόλους τε γέραιρε καὶ ἀγλαὰ δώματα νύμφης,
HY.4,61	καὶ τρίποδας κατὰ οἶκον ἐπηετανούς τε λέβητας.
HY.4,62	καὶ τὰ μὲν οὖν ἤειδε, τὰ δὲ φρεσὶν ἄλλα μενοίνα.
HY.4,63	καὶ τὴν μὲν κατέθηκε φέρων ἱερῷ ἐνὶ λίκνῳ
HY.4,64	φόρμιγγα γλαφυρήν: ὁ δ' ἄρα κρειῶν ἐρατίζων
HY.4,65	ἆλτο κατὰ σκοπιὴν εὐώδεος ἐκ μεγάροιο,
HY.4,66	ὁρμαίνων δόλον αἰπὺν ἐνὶ φρεσὶν οἷά τε φῶτες
HY.4,67	φηληταὶ διέπουσι μελαίνης νυκτὸς ἐν ὥρῃ.
HY.4,68	ἠέλιος μὲν ἔδυνε κατὰ χθονὸς ὠκεανὸν δὲ
HY.4,69	αὐτοῖσίν θ' ἵπποισι καὶ ἅρμασιν, αὐτὰρ ἄρ' Ἑρμῆς
HY.4,70	Πιερίης ἀφίκανε θέων ὄρεα σκιόεντα,
HY.4,71	ἔνθα θεῶν μακάρων βόες ἄμβροτοι αὖλιν ἔχεσκον
HY.4,72	βοσκόμεναι λειμῶνας ἀκηρασίους ἐρατεινούς.
HY.4,73	τῶν τότε Μαιάδος υἱὸς ἐΰσκοπος Ἀργειφόντης
HY.4,74	πεντήκοντ' ἀγέλης ἀπετάμνετο βοῦς ἐριμύκους.
HY.4,75	πλανοδίας δ' ἤλαυνε διὰ ψαμαθώδεα χῶρον
HY.4,76	ἴχνι' ἀποστρέψας: δολίης δ' οὐ λήθετο τέχνης
HY.4,77	ἀντία ποιήσας ὁπλάς, τὰς πρόσθεν ὄπισθεν,
HY.4,78	τὰς δ' ὄπιθεν πρόσθεν, κατὰ δ' ἔμπαλιν αὐτὸς ἔβαινε.
HY.4,79	σάνδαλα δ' αὐτίκα ῥιψὶν ἐπὶ ψαμάθοις ἁλίῃσιν
HY.4,80	ἄφραστ' ἠδ' ἀνόητα διέπλεκε, θαυματὰ ἔργα,
HY.4,81	συμμίσγων μυρίκας καὶ μυρσινοειδέας ὄζους.
HY.4,82	τῶν τότε συνδήσας νεοθηλέαν ἀγκάλῳ ὥρην
HY.4,83	ἀβλαβέως ὑπὸ ποσσὶν ἐδήσατο σάνδαλα κοῦφα
HY.4,84	αὐτοῖσιν πετάλοισι, τὰ κύδιμος Ἀργειφόντης
HY.4,85	ἔσπασε Πιερίηθεν ὁδοιπορίην ἀλεείνων,
HY.4,86	οἷά τ' ἐπειγόμενος δολιχὴν ὁδόν, αὐτοτροπήσας.
HY.4,87	τὸν δὲ γέρων ἐνόησε δέμων ἀνθοῦσαν ἀλωὴν
HY.4,88	ἱέμενον πεδίον δὲ δι' Ὀγχηστὸν λεχεποίην:
HY.4,89	τὸν πρότερος προσέφη Μαίης ἐρικυδέος υἱός:
HY.4,90	ὦ γέρον ὅς τε φυτὰ σκάπτεις ἐπικαμπύλος ὤμους,
HY.4,91	ἦ πολυοινήσεις εὖτ' ἂν τάδε πάντα φέρῃσι
HY.4,92	καί τε ἰδὼν μὴ ἰδὼν εἶναι καὶ κωφὸς ἀκούσας,
HY.4,93	καὶ σιγᾶν, ὅτε μή τι καταβλάπτῃ τὸ σὸν αὐτοῦ.
HY.4,94	τόσσον φὰς συνέσευε βοῶν ἴφθιμα κάρηνα.
HY.4,95	πολλὰ δ' ὄρη σκιόεντα καὶ αὐλῶνας κελαδεινοὺς
HY.4,96	καὶ πεδί' ἀνθεμόεντα διήλασε κύδιμος Ἑρμῆς.
HY.4,97	ὀρφναίη δ' ἐπίκουρος ἐπαύετο δαιμονίη νὺξ
HY.4,98	ἡ πλείων, τάχα δ' ὄρθρος ἐγίγνετο δημιοεργός:
HY.4,99	ἡ δὲ νέον σκοπιὴν προσεβήσατο δῖα Σελήνη
HY.4,100	Πάλλαντος θυγάτηρ Μεγαμηδείδαο ἄνακτος,
HY.4,101	τῆμος ἐπ' Ἀλφειὸν ποταμὸν Διὸς ἄλκιμος υἱὸς
HY.4,102	Φοίβου Ἀπόλλωνος βοῦς ἤλασεν εὐρυμετώπους.
HY.4,103	ἀδμῆτες δ' ἵκανον ἐς αὔλιον ὑψιμέλαθρον
HY.4,104	καὶ ληνοὺς προπάροιθεν ἀριπρεπέος λειμῶνος.
HY.4,105	ἔνθ' ἐπεὶ εὖ βοτάνης ἐπεφόρβει βοῦς ἐριμύκους
HY.4,106	καὶ τὰς μὲν συνέλασσεν ἐς αὔλιον ἀθρόας οὔσας
HY.4,107	λωτὸν ἐρεπτομένας ἠδ' ἑρσήεντα κύπειρον,
HY.4,108	σὺν δ' ἐφόρει ξύλα πολλά, πυρὸς δ' ἐπεμαίετο τέχνην.
HY.4,109	δάφνης ἀγλαὸν ὄζον ἑλὼν ἐπέλεψε σιδήρῳ
HY.4,110	ἄρμενον ἐν παλάμῃ, ἄμπνυτο δὲ θερμὸς ἀϋτμή:
HY.4,111	Ἑρμῆς τοι πρώτιστα πυρήϊα πῦρ τ' ἀνέδωκε.
HY.4,112	πολλὰ δὲ κάγκανα κᾶλα κατουδαίῳ ἐνὶ βόθρῳ
HY.4,113	οὖλα λαβὼν ἐπέθηκεν ἐπηετανά: λάμπετο δὲ φλὸξ
HY.4,114	τηλόσε φύζαν ἱεῖσα πυρὸς μέγα δαιομένοιο.
HY.4,115	ὄφρα δὲ πῦρ ἀνέκαιε βίη κλυτοῦ Ἡφαίστοιο,
HY.4,116	τόφρα δ' ὑποβρύχιας ἕλικας βοῦς ἕλκε θύραζε
HY.4,117	δοιὰς ἄγχι πυρός, δύναμις δέ οἱ ἔπλετο πολλή:
HY.4,118	ἀμφοτέρας δ' ἐπὶ νῶτα χαμαὶ βάλε φυσιοώσας:
HY.4,119	ἐγκλίνων δ' ἐκύλινδε δι' αἰῶνας τετορήσας,
HY.4,120	ἔργῳ δ' ἔργον ὄπαζε ταμὼν κρέα πίονα δημῷ:
HY.4,121	ὤπτα δ' ἀμφ' ὀβελοῖσι πεπαρμένα δουρατέοισι,
HY.4,122	σάρκας ὁμοῦ καὶ νῶτα γεράσμια καὶ μέλαν αἷμα
HY.4,123	ἐργμένον ἐν χολάδεσσι, τὰ δ' αὐτοῦ κεῖτ' ἐπὶ χώρης.
HY.4,124	ῥινοὺς δ' ἐξετάνυσσε καταστυφέλῳ ἐνὶ πέτρῃ,
HY.4,125	ὡς ἔτι νῦν τὰ μέτασσα πολυχρόνιοι πεφύασι
HY.4,126	δηρὸν δὴ μετὰ ταῦτα καὶ ἄκριτον. αὐτὰρ ἔπειτα
HY.4,127	Ἑρμῆς χαρμόφρων εἰρύσατο πίονα ἔργα
HY.4,128	λείῳ ἐπὶ πλαταμῶνι καὶ ἔσχισε δώδεκα μοίρας
HY.4,129	κληροπαλεῖς: τέλεον δὲ γέρας προσέθηκεν ἑκάστῃ.
HY.4,130	ἔνθ' ὁσίης κρεάων ἠράσσατο κύδιμος Ἑρμῆς:
HY.4,131	ὀδμὴ γάρ μιν ἔτειρε καὶ ἀθάνατόν περ ἐόντα
HY.4,132	ἡδεῖ': ἀλλ' οὐδ' ὥς οἱ ἐπείθετο θυμὸς ἀγήνωρ
HY.4,133	καί τε μάλ' ἱμείροντι περῆν' ἱερῆς κατὰ δειρῆς.
HY.4,134	ἀλλὰ τὰ μὲν κατέθηκεν ἐς αὔλιον ὑψιμέλαθρον,
HY.4,135	δημὸν καὶ κρέα πολλά, μετήορα δ' αἶψ' ἀνάειρε,
HY.4,136	σῆμα νέης φωρῆς: ἐπὶ δὲ ξύλα κάγκαν' ἀείρας
HY.4,137	οὐλόποδ' οὐλοκάρηνα πυρὸς κατεδάμνατ' ἀϋτμῇ.
HY.4,138	αὐτὰρ ἐπεί τοι πάντα κατὰ χρέος ἤνυσε δαίμων
HY.4,139	σάνδαλα μὲν προέηκεν ἐς Ἀλφειὸν βαθυδίνην,
HY.4,140	ἀνθρακιὴν δ' ἐμάρανε, κόνιν δ' ἀμάθυνε μέλαιναν
HY.4,141	παννύχιος: καλὸν δὲ φόως κατέλαμπε Σελήνης.
HY.4,142	Κυλλήνης δ' αἶψ' αὖτις ἀφίκετο δῖα κάρηνα
HY.4,143	ὄρθριος, οὐδέ τίς οἱ δολιχῆς ὁδοῦ ἀντεβόλησεν
HY.4,144	οὔτε θεῶν μακάρων οὔτε θνητῶν ἀνθρώπων,
HY.4,145	οὐδὲ κύνες λελάκοντο: Διὸς δ' ἐριούνιος Ἑρμῆς
HY.4,146	δοχμωθεὶς μεγάροιο διὰ κλήϊθρον ἔδυνεν
HY.4,147	αὔρῃ ὀπωρινῇ ἐναλίγκιος ἠΰτ' ὀμίχλη.
HY.4,148	ἰθύσας δ' ἄντρου ἐξίκετο πίονα νηὸν
HY.4,149	ἦκα ποσὶ προβιβῶν: οὐ γὰρ κτύπεν ὥς περ ἐπ' οὔδει.
HY.4,150	ἐσσυμένως δ' ἄρα λίκνον ἐπῴχετο κύδιμος Ἑρμῆς:
HY.4,151	σπάργανον ἀμφ' ὤμοις εἰλυμένος ἠΰτε τέκνον
HY.4,152	νήπιον ἐν παλάμῃσι περ' ἰγνύσι λαῖφος ἀθύρων
HY.4,153	κεῖτο, χέλυν ἐρατὴν ἐπ' ἀριστερὰ χειρὸς ἐέργων.
HY.4,154	μητέρα δ' οὐκ ἄρ' ἔληθε θεὰν θεός, εἶπέ τε μῦθον:
HY.4,155	τίπτε σὺ ποικιλομῆτα πόθεν τόδε νυκτὸς ἐν ὥρῃ
HY.4,156	ἔρχῃ ἀναιδείην ἐπιειμένε; νῦν σε μάλ' οἴω
HY.4,157	ἢ τάχ' ἀμήχανα δεσμὰ περὶ πλευρῇσιν ἔχοντα
HY.4,158	Λητοΐδου ὑπὸ χερσὶ διὲκ προθύροιο περήσειν,
HY.4,159	ἢ σὲ φέροντα μεταξὺ κατ' ἄγκεα φηλητεύσειν.
HY.4,160	ἔρρε πάλιν: μεγάλην σε πατὴρ ἐφύτευσε μέριμναν
HY.4,161	θνητοῖς ἀνθρώποισι καὶ ἀθανάτοισι θεοῖσι.
HY.4,162	τὴν δ' Ἑρμῆς μύθοισιν ἀμείβετο κερδαλέοισι:
HY.4,163	μῆτερ ἐμὴ τί με ταῦτα τιτύσκεαι ἠΰτε τέκνον
HY.4,164	νήπιον, ὃς μάλα παῦρα μετὰ φρεσὶν αἴσυλα οἶδε,
HY.4,165	ταρβαλέον καὶ μητρὸς ὑπαιδείδοικεν ἐνιπάς;
HY.4,166	αὐτὰρ ἐγὼ τέχνης ἐπιβήσομαι ἥ τις ἀρίστη
HY.4,167	βουκολέων ἐμὲ καὶ σὲ διαμπερές: οὐδὲ θεοῖσι
HY.4,168	νῶϊ μετ' ἀθανάτοισιν ἀδώρητοι καὶ ἄλιστοι
HY.4,169	αὐτοῦ τῇδε μένοντες ἀνεξόμεθ', ὡς σὺ κελεύεις.
HY.4,170	βέλτερον ἤματα πάντα μετ' ἀθανάτοις ὀαρίζειν
HY.4,171	πλούσιον ἀφνειὸν πολυλήϊον ἢ κατὰ δῶμα
HY.4,172	ἄντρῳ ἐν ἠερόεντι θαασσέμεν: ἀμφὶ δὲ τιμῆς
HY.4,173	κἀγὼ τῆς ὁσίης ἐπιβήσομαι ἧς περ Ἀπόλλων.
HY.4,174	εἰ δέ κε μὴ δώῃσι πατὴρ ἐμός, ἦ τοι ἔγωγε
HY.4,175	πειρήσω, δύναμαι, φηλητέων ὄρχαμος εἶναι.
HY.4,176	εἰ δέ μ' ἐρευνήσει Λητοῦς ἐρικυδέος υἱός,
HY.4,177	ἄλλο τί οἱ καὶ μεῖζον ὀΐομαι ἀντιβολήσειν.
HY.4,178	εἶμι γὰρ εἰς Πυθῶνα μέγαν δόμον ἀντιτορήσων:
HY.4,179	ἔνθεν ἅλις τρίποδας περικαλλέας ἠδὲ λέβητας
HY.4,180	πορθήσω καὶ χρυσόν, ἅλις τ' αἴθωνα σίδηρον
HY.4,181	καὶ πολλὴν ἐσθῆτα: σὺ δ' ὄψεαι αἴ κ' ἐθέλῃσθα.
HY.4,182	ὣς οἱ μέν ῥ' ἐπέεσσι πρὸς ἀλλήλους ἀγόρευον
HY.4,183	υἱός τ' αἰγιόχοιο Διὸς καὶ πότνια Μαῖα.
HY.4,184	ἠὼς δ' ἠριγένεια φόως θνητοῖσι φέρουσα
HY.4,185	ὤρνυτ' ἀπ' Ὠκεανοῖο βαθυρρόου: αὐτὰρ Ἀπόλλων
HY.4,186	Ὀγχηστὸν δ' ἀφίκανε κιὼν πολυήρατον ἄλσος
HY.4,187	ἁγνὸν ἐρισφαράγου Γαιηόχου: ἔνθα γέροντα
HY.4,188	κνώδαλον εὗρε νέμοντα παρὲξ ὁδοῦ ἕρκος ἀλωῆς.
HY.4,189	τὸν πρότερος προσέφη Λητοῦς ἐρικυδέος υἱός:
HY.4,190	ὦ γέρον Ὀγχηστοῖο βατοδρόπε ποιήεντος
HY.4,191	βοῦς ἀπὸ Πιερίης διζήμενος ἐνθάδ' ἱκάνω
HY.4,192	πάσας θηλείας, πάσας κεράεσσιν ἑλικτάς,
HY.4,193	ἐξ ἀγέλης: ὁ δὲ ταῦρος ἐβόσκετο μοῦνος ἀπ' ἄλλων
HY.4,194	κυάνεος, χαροποὶ δὲ κύνες κατόπισθεν ἕποντο
HY.4,195	τέσσαρες ἠΰτε φῶτες ὁμόφρονες: οἱ μὲν ἔλειφθεν
HY.4,196	οἵ τε κύνες ὅ τε ταῦρος, ὃ δὴ περὶ θαῦμα τέτυκται:
HY.4,197	ταὶ δ' ἔβαν ἠελίοιο νέον καταδυομένοιο
HY.4,198	ἐκ μαλακοῦ λειμῶνος ἀπὸ γλυκεροῖο νομοῖο.
HY.4,199	ταῦτά μοι εἰπὲ γεραιὲ παλαιγενὲς εἴ που ὄπωπας
HY.4,200	ἀνέρα ταῖσδ' ἐπὶ βουσὶ διαπρήσσοντα κέλευθον.
HY.4,201	τὸν δ' ὁ γέρων μύθοισιν ἀμειβόμενος προσέειπεν:
HY.4,202	ὦ φίλος ἀργαλέον μὲν ὅσ' ὀφθαλμοῖσιν ἴδοιτο
HY.4,203	πάντα λέγειν: πολλοὶ γὰρ ὁδὸν πρήσσουσιν ὁδῖται,
HY.4,204	τῶν οἱ μὲν κακὰ πολλὰ μεμαότες, οἱ δὲ μάλ' ἐσθλὰ
HY.4,205	φοιτῶσιν: χαλεπὸν δὲ δαήμεναί ἐστιν ἕκαστον.
HY.4,206	αὐτὰρ ἐγὼ πρόπαν ἦμαρ ἐς ἠέλιον καταδύντα
HY.4,207	ἔσκαπτον περὶ γουνὸν ἀλωῆς οἰνοπέδοιο:
HY.4,208	παῖδα δ' ἔδοξα φέριστε, σαφὲς δ' οὐκ οἶδα, νοῆσαι,
HY.4,209	ὅς τις ὁ παῖς ἅμα βουσὶν ἐϋκραίρῃσιν ὀπήδει
HY.4,210	νήπιος, εἶχε δὲ ῥάβδον, ἐπιστροφάδην δ' ἐβάδιζεν,
HY.4,211	ἐξοπίσω δ' ἀνέεργε, κάρη δ' ἔχεν ἀντίον αὐτῷ.
HY.4,212	φῆ ῥ' ὁ γέρων: ὁ δὲ θᾶττον ὁδὸν κίε μῦθον ἀκούσας.
HY.4,213	οἰωνὸν δ' ἐνόει τανυσίπτερον, αὐτίκα δ' ἔγνω
HY.4,214	φηλητὴν γεγαῶτα Διὸς παῖδα Κρονίωνος.
HY.4,215	ἐσσυμένως δ' ἤϊξεν ἄναξ Διὸς υἱὸς Ἀπόλλων
HY.4,216	ἐς Πύλον ἠγαθέην διζήμενος εἰλίποδας βοῦς,
HY.4,217	πορφυρέῃ νεφέλῃ κεκαλυμμένος εὐρέας ὤμους:
HY.4,218	ἴχνιά τ' εἰσενόησεν Ἑκηβόλος εἶπέ τε μῦθον:
HY.4,219	ὢ πόποι ἦ μέγα θαῦμα τόδ' ὀφθαλμοῖσιν ὁρῶμαι:
HY.4,220	ἴχνια μὲν τάδε γ' ἐστὶ βοῶν ὀρθοκραιράων,
HY.4,221	ἀλλὰ πάλιν τέτραπται ἐς ἀσφοδελὸν λειμῶνα:
HY.4,222	βήματα δ' οὔτ' ἀνδρὸς τάδε γίγνεται οὔτε γυναικὸς
HY.4,223	οὔτε λύκων πολιῶν οὔτ' ἄρκτων οὔτε λεόντων:
HY.4,224	οὔτε τι κενταύρου λασιαύχενος ἔλπομαι εἶναι
HY.4,225	ὅς τις τοῖα πέλωρα βιβᾷ ποσὶ καρπαλίμοισιν:
HY.4,226	αἰνὰ μὲν ἔνθεν ὁδοῖο, τὰ δ' αἰνότερ' ἔνθεν ὁδοῖο.
HY.4,227	ὣς εἰπὼν ἤϊξεν ἄναξ Διὸς υἱὸς Ἀπόλλων,
HY.4,228	Κυλλήνης δ' ἀφίκανεν ὄρος καταείμενον ὕλῃ
HY.4,229	πέτρης εἰς κευθμῶνα βαθύσκιον, ἔνθα τε νύμφη
HY.4,230	ἀμβροσίη ἐλόχευσε Διὸς παῖδα Κρονίωνος.
HY.4,231	ὀδμὴ δ' ἱμερόεσσα δι' οὔρεος ἠγαθέοιο
HY.4,232	κίδνατο, πολλὰ δὲ μῆλα ταναύποδα βόσκετο ποίην.
HY.4,233	ἔνθα τότε σπεύδων κατεβήσατο λάϊνον οὐδὸν
HY.4,234	ἄντρον ἐς ἠερόεν ἑκατηβόλος αὐτὸς Ἀπόλλων.
HY.4,235	τὸν δ' ὡς οὖν ἐνόησε Διὸς καὶ Μαιάδος υἱὸς
HY.4,236	χωόμενον περὶ βουσὶν ἑκηβόλον Ἀπόλλωνα,
HY.4,237	σπάργαν' ἔσω κατέδυνε θυήεντ': ἠΰτε πολλὴν
HY.4,238	πρέμνων ἀνθρακιὴν ὕλης σποδὸς ἀμφικαλύπτει,
HY.4,239	ὣς Ἑρμῆς Ἑκάεργον ἰδὼν ἀνεείλε' ἓ αὐτόν.
HY.4,240	ἐν δ' ὀλίγῳ συνέλασσε κάρη χεῖράς τε πόδας τε
HY.4,241	φή ῥα νεόλλουτος προκαλεύμενος ἥδυμον ὕπνον,
HY.4,242	ἐγρήσσων ἐτεόν γε: χέλυν δ' ὑπὸ μασχάλῃ εἶχε.
HY.4,243	γνῶ δ' οὐδ' ἠγνοίησε Διὸς καὶ Λητοῦς υἱὸς
HY.4,244	νύμφην τ' οὐρείην περικαλλέα καὶ φίλον υἱόν,
HY.4,245	παῖδ' ὀλίγον δολίῃς εἰλυμένον ἐντροπίῃσι.
HY.4,246	παπτήνας δ' ἀνὰ πάντα μυχὸν μεγάλοιο δόμοιο
HY.4,247	τρεῖς ἀδύτους ἀνέῳγε λαβὼν κληῗδα φαεινὴν
HY.4,248	νέκταρος ἐμπλείους ἠδ' ἀμβροσίης ἐρατεινῆς:
HY.4,249	πολλὸς δὲ χρυσός τε καὶ ἄργυρος ἔνδον ἔκειτο,
HY.4,250	πολλὰ δὲ φοινικόεντα καὶ ἄργυφα εἵματα νύμφης,
HY.4,251	οἷα θεῶν μακάρων ἱεροὶ δόμοι ἐντὸς ἔχουσιν.
HY.4,252	ἔνθ' ἐπεὶ ἐξερέεινε μυχοὺς μεγάλοιο δόμοιο
HY.4,253	Λητοΐδης μύθοισι προσηύδα κύδιμον Ἑρμῆν:
HY.4,254	ὦ παῖ ὃς ἐν λίκνῳ κατάκειαι, μήνυέ μοι βοῦς
HY.4,255	θᾶττον: ἐπεὶ τάχα νῶϊ διοισόμεθ' οὐ κατὰ κόσμον.
HY.4,256	ῥίψω γάρ σε βαλὼν ἐς Τάρταρον ἠερόεντα,
HY.4,257	εἰς ζόφον αἰνόμορον καὶ ἀμήχανον: οὐδέ σε μήτηρ
HY.4,258	ἐς φάος οὐδὲ πατὴρ ἀναλύσεται, ἀλλ' ὑπὸ γαίῃ
HY.4,259	ἐρρήσεις ὀλίγοισι μετ' ἀνδράσιν ἡγεμονεύων.
HY.4,260	τὸν δ' Ἑρμῆς μύθοισιν ἀμείβετο κερδαλέοισι:
HY.4,261	Λητοΐδη τίνα τοῦτον ἀπηνέα μῦθον ἔειπας
HY.4,262	καὶ βοῦς ἀγραύλους διζήμενος ἐνθάδ' ἱκάνεις;
HY.4,263	οὐκ ἴδον, οὐ πυθόμην, οὐκ ἄλλου μῦθον ἄκουσα:
HY.4,264	οὐκ ἂν μηνύσαιμ', οὐκ ἂν μήνυτρον ἀροίμην:
HY.4,265	οὐδὲ βοῶν ἐλατῆρι κραταιῷ φωτὶ ἔοικα,
HY.4,266	οὐδ' ἐμὸν ἔργον τοῦτο, πάρος δέ μοι ἄλλα μέμηλεν:
HY.4,267	ὕπνος ἐμοί γε μέμηλε καὶ ἡμετέρης γάλα μητρός,
HY.4,268	σπάργανά τ' ἀμφ' ὤμοισιν ἔχειν καὶ θερμὰ λοετρά.
HY.4,269	μή τις τοῦτο πύθοιτο πόθεν τόδε νεῖκος ἐτύχθη:
HY.4,270	καί κεν δὴ μέγα θαῦμα μετ' ἀθανάτοισι γένοιτο
HY.4,271	παῖδα νέον γεγαῶτα διὰ προθύροιο περῆσαι
HY.4,272	βουσὶ μετ' ἀγραύλοισι: τὸ δ' ἀπρεπέως ἀγορεύεις.
HY.4,273	χθὲς γενόμην, ἁπαλοὶ δὲ πόδες, τρηχεῖα δ' ὑπὸ χθών.
HY.4,274	εἰ δὲ θέλεις πατρὸς κεφαλὴν μέγαν ὅρκον ὀμοῦμαι:
HY.4,275	μὴ μὲν ἐγὼ μήτ' αὐτὸς ὑπίσχομαι αἴτιος εἶναι,
HY.4,276	μήτε τιν' ἄλλον ὄπωπα βοῶν κλοπὸν ὑμετεράων,
HY.4,277	αἵ τινες αἱ βόες εἰσί: τὸ δὲ κλέος οἶον ἀκούω.
HY.4,278	ὣς ἄρ' ἔφη καὶ πυκνὸν ἀπὸ βλεφάρων ἀμαρύσσων
HY.4,279	ὀφρύσι ῥιπτάζεσκεν ὁρώμενος ἔνθα καὶ ἔνθα,
HY.4,280	μάκρ' ἀποσυρίζων, ἅλιον τὸν μῦθον ἀκούων.
HY.4,281	τὸν δ' ἁπαλὸν γελάσας προσέφη ἑκάεργος Ἀπόλλων:
HY.4,282	ὦ πέπον ἠπεροπευτὰ δολοφραδὲς ἦ σε μάλ' οἴω
HY.4,283	πολλάκις ἀντιτοροῦντα δόμους εὖ ναιετάοντας
HY.4,284	ἔννυχον οὔ χ' ἕνα μοῦνον ἐπ' οὔδεϊ φῶτα καθίσσαι
HY.4,285	σκευάζοντα κατ' οἶκον ἄτερ ψόφου, οἷ' ἀγορεύεις.
HY.4,286	πολλοὺς δ' ἀγραύλους ἀκαχήσεις μηλοβοτῆρας
HY.4,287	οὔρεος ἐν βήσσῃς, ὁπόταν κρειῶν ἐρατίζων
HY.4,288	ἀντῇς βουκολίοισι καὶ εἰροπόκοις ὀΐεσσιν.
HY.4,289	ἀλλ' ἄγε, μὴ πύματόν τε καὶ ὕστατον ὕπνον ἰαύσῃς,
HY.4,290	ἐκ λίκνου κατάβαινε μελαίνης νυκτὸς ἑταῖρε.
HY.4,291	τοῦτο γὰρ οὖν καὶ ἔπειτα μετ' ἀθανάτοις γέρας ἕξεις:
HY.4,292	ἀρχὸς φηλητέων κεκλήσεαι ἤματα πάντα.
HY.4,293	ὣς ἄρ' ἔφη καὶ παῖδα λαβὼν φέρε Φοῖβος Ἀπόλλων.
HY.4,294	σὺν δ' ἄρα φρασσάμενος τότε δὴ κρατὺς Ἀργειφόντης
HY.4,295	οἰωνὸν προέηκεν ἀειρόμενος μετὰ χερσί,
HY.4,296	τλήμονα γαστρὸς ἔριθον ἀτάσθαλον ἀγγελιώτην.
HY.4,297	ἐσσυμένως δὲ μετ' αὐτὸν ἐπέπταρε, τοῖο δ' Ἀπόλλων
HY.4,298	ἔκλυεν, ἐκ χειρῶν δὲ χαμαὶ βάλε κύδιμον Ἑρμῆν.
HY.4,299	ἕζετο δὲ προπάροιθε καὶ ἐσσύμενός περ ὁδοῖο
HY.4,300	Ἑρμῆν κερτομέων, καί μιν πρὸς μῦθον ἔειπε:
HY.4,301	θάρσει σπαργανιῶτα Διὸς καὶ Μαιάδος υἱέ:
HY.4,302	εὑρήσω καὶ ἔπειτα βοῶν ἴφθιμα κάρηνα
HY.4,303	τούτοις οἰωνοῖσι: σὺ δ' αὖθ' ὁδὸν ἡγεμονεύσεις.
HY.4,304	ὣς φάθ': ὁ δ' αὖτ' ἀνόρουσε θοῶς Κυλλήνιος Ἑρμῆς
HY.4,305	σπουδῇ ἰών: ἄμφω δὲ παρ' οὔατα χερσὶν ἐώθει,
HY.4,306	σπάργανον ἀμφ' ὤμοισιν ἐελμένος, εἶπε δὲ μῦθον:
HY.4,307	πῇ με φέρεις Ἑκάεργε θεῶν ζαμενέστατε πάντων;
HY.4,308	ἦ με βοῶν ἕνεχ' ὧδε χολούμενος ὀρσολοπεύεις;
HY.4,309	ὦ πόποι εἴθ' ἀπόλοιτο βοῶν γένος: οὐ γὰρ ἐγώ γε
HY.4,310	ὑμετέρας ἔκλεψα βόας, οὐδ' ἄλλον ὄπωπα,
HY.4,311	αἵ τινές εἰσι βόες: τὸ δὲ δὴ κλέος οἶον ἀκούω.
HY.4,312	δὸς δὲ δίκην καὶ δέξο παρὰ Ζηνὶ Κρονίωνι.
HY.4,313	αὐτὰρ ἐπεὶ τὰ ἕκαστα διαρρήδην ἐρέεινον
HY.4,314	Ἑρμῆς τ' οἰοπόλος καὶ Λητοῦς ἀγλαὸς υἱὸς
HY.4,315	ἀμφὶς θυμὸν ἔχοντες: ὁ μὲν νημερτέα φωνὴν
HY.4,316	οὐκ ἀδίκως ἐπὶ βουσὶν ἐλάζυτο κύδιμον Ἑρμῆν,
HY.4,317	αὐτὰρ ὁ τέχνῃσίν τε καὶ αἱμυλίοισι λόγοισιν
HY.4,318	ἤθελεν ἐξαπατᾶν Κυλλήνιος Ἀργυρότοξον:
HY.4,319	αὐτὰρ ἐπεὶ πολύμητις ἐὼν πολυμήχανον εὗρεν
HY.4,320	ἐσσυμένως δὴ ἔπειτα διὰ ψαμάθοιο βάδιζε
HY.4,321	πρόσθεν, ἀτὰρ κατόπισθε Διὸς καὶ Λητοῦς υἱός.
HY.4,322	αἶψα δὲ τέρθρον ἵκοντο θυώδεος Οὐλύμποιο
HY.4,323	ἐς πατέρα Κρονίωνα Διὸς περικαλλέα τέκνα:
HY.4,324	κεῖθι γὰρ ἀμφοτέροισι δίκης κατέκειτο τάλαντα.
HY.4,325	εὐμιλίη δ' ἔχ' Ὄλυμπον ἀγάννιφον, ἀθάνατοι δὲ
HY.4,326	ἄφθιτοι ἠγερέθοντο μετὰ χρυσόθρονον ἠῶ.
HY.4,327	ἔστησαν δ' Ἑρμῆς τε καὶ ἀργυρότοξος Ἀπόλλων
HY.4,328	πρόσθε Διὸς γούνων: ὁ δ' ἀνείρετο φαίδιμον υἱὸν
HY.4,329	Ζεὺς ὑψιβρεμέτης καί μιν πρὸς μῦθον ἔειπε:
HY.4,330	φοῖβε πόθεν ταύτην μενοεικέα ληΐδ' ἐλαύνεις
HY.4,331	παῖδα νέον γεγαῶτα φυὴν κήρυκος ἔχοντα;
HY.4,332	σπουδαῖον τόδε χρῆμα θεῶν μεθ' ὁμήγυριν ἦλθε.
HY.4,333	τὸν δ' αὖτε προσέειπεν ἄναξ ἑκάεργος Ἀπόλλων:
HY.4,334	ὦ πάτερ ἦ τάχα μῦθον ἀκούσεαι οὐκ ἀλαπαδνὸν
HY.4,335	κερτομέων ὡς οἶος ἐγὼ φιλολήϊός εἰμι.
HY.4,336	παῖδά τιν' εὗρον τόνδε διαπρύσιον κεραϊστὴν
HY.4,337	Κυλλήνης ἐν ὄρεσσι πολὺν διὰ χῶρον ἀνύσσας
HY.4,338	κέρτομον, οἷον ἐγώ γε θεῶν οὐκ ἄλλον ὄπωπα
HY.4,339	οὐδ' ἀνδρῶν, ὁπόσοι λησίμβροτοί εἰσ' ἐπὶ γαῖαν.
HY.4,340	κλέψας δ' ἐκ λειμῶνος ἐμὰς βοῦς ᾤχετ' ἐλαύνων
HY.4,341	ἑσπέριος παρὰ θῖνα πολυφλοίσβοιο θαλάσσης
HY.4,342	εὐθὺ Πύλον δ' ἐλάων: τὰ δ' ἄρ' ἴχνια δοιὰ πέλωρα
HY.4,343	οἷά τ' ἀγάσσασθαι καὶ ἀγαυοῦ δαίμονος ἔργα.
HY.4,344	τῇσιν μὲν γὰρ βουσὶν ἐς ἀσφοδελὸν λειμῶνα
HY.4,345	ἀντία βήματ' ἔχουσα κόνις ἀνέφαινε μέλαινα:
HY.4,346	αὐτὸς δ' οὗτος ὅδ' ἐκτὸς ἀμήχανος, οὔτ' ἄρα ποσσὶν
HY.4,347	οὔτ' ἄρα χερσὶν ἔβαινε διὰ ψαμαθώδεα χῶρον:
HY.4,348	ἀλλ' ἄλλην τινὰ μῆτιν ἔχων διέτριβε κέλευθα
HY.4,349	τοῖα πέλωρ' ὡς εἴ τις ἀραιῇσι δρυσὶ βαίνοι.
HY.4,350	ὄφρα μὲν οὖν ἐδίωκε διὰ ψαμαθώδεα χῶρον,
HY.4,351	ῥεῖα μάλ' ἴχνια πάντα διέπρεπεν ἐν κονίῃσιν:
HY.4,352	αὐτὰρ ἐπεὶ ψαμάθοιο μέγαν στίβον ἐξεπέρησεν,
HY.4,353	ἄφραστος γένετ' ὦκα βοῶν στίβος ἠδὲ καὶ αὐτοῦ
HY.4,354	χῶρον ἀνὰ κρατερόν: τὸν δ' ἐφράσατο βροτὸς ἀνὴρ
HY.4,355	εἰς Πύλον εὐθὺς ἐλῶντα βοῶν γένος εὐρυμετώπων.
HY.4,356	αὐτὰρ ἐπεὶ δὴ τὰς μὲν ἐν ἡσυχίῃ κατέερξε
HY.4,357	καὶ διαπυρπαλάμησεν ὁδοῦ τὸ μὲν ἔνθα τὸ δ' ἔνθα,
HY.4,358	ἐν λίκνῳ κατέκειτο μελαίνῃ νυκτὶ ἐοικὼς
HY.4,359	ἄντρῳ ἐν ἠερόεντι κατὰ ζόφον, οὐδέ κεν αὐτὸν
HY.4,360	αἰετὸς ὀξὺ λάων ἐσκέψατο: πολλὰ δὲ χερσὶν
HY.4,361	αὐγὰς ὠμόργαζε δολοφροσύνην ἀλεγύνων.
HY.4,362	αὐτὸς δ' αὐτίκα μῦθον ἀπηλεγέως ἀγόρευεν:
HY.4,363	οὐκ ἴδον, οὐ πυθόμην, οὐκ ἄλλου μῦθον ἄκουσα,
HY.4,364	οὐδέ κε μηνύσαιμ', οὐδ' ἂν μήνυτρον ἀροίμην.
HY.4,365	ἦ τοι ἄρ' ὣς εἰπὼν κατ' ἄρ' ἕζετο Φοῖβος Ἀπόλλων:
HY.4,366	Ἑρμῆς δ' ἄλλον μῦθον ἐν ἀθανάτοισιν ἔειπε,
HY.4,367	δείξατο δ' εἰς Κρονίωνα θεῶν σημάντορα πάντων:
HY.4,368	ζεῦ πάτερ ἦ τοι ἐγώ σοι ἀληθείην ἀγορεύσω:
HY.4,369	νημερτής τε γάρ εἰμι καὶ οὐκ οἶδα ψεύδεσθαι.
HY.4,370	ἦλθεν ἐς ἡμετέρου διζήμενος εἰλίποδας βοῦς
HY.4,371	σήμερον ἠελίοιο νέον ἐπιτελλομένοιο,
HY.4,372	οὐδὲ θεῶν μακάρων ἄγε μάρτυρας οὐδὲ κατόπτας.
HY.4,373	μηνύειν δ' ἐκέλευεν ἀναγκαίης ὑπὸ πολλῆς,
HY.4,374	πολλὰ δέ μ' ἠπείλησε βαλεῖν ἐς Τάρταρον εὐρύν,
HY.4,375	οὕνεχ' ὁ μὲν τέρεν ἄνθος ἔχει φιλοκυδέος ἥβης,
HY.4,376	αὐτὰρ ἐγὼ χθιζὸς γενόμην: τὰ δέ τ' οἶδε καὶ αὐτός:
HY.4,377	οὔ τι βοῶν ἐλατῆρι κραταιῷ φωτὶ ἐοικώς.
HY.4,378	πείθεο, καὶ γὰρ ἐμεῖο πατὴρ φίλος εὔχεαι εἶναι,
HY.4,379	ὡς οὐκ οἴκαδ' ἔλασσα βόας, ὣς ὄλβιος εἴην,
HY.4,380	οὐδ' ὑπὲρ οὐδὸν ἔβην: τὸ δέ τ' ἀτρεκέως ἀγορεύω.
HY.4,381	Ἠέλιον δὲ μάλ' αἰδέομαι καὶ δαίμονας ἄλλους,
HY.4,382	καὶ σὲ φιλῶ καὶ τοῦτον ὀπίζομαι: οἶσθα καὶ αὐτὸς
HY.4,383	ὡς οὐκ αἴτιός εἰμι: μέγαν δ' ἐπιδαίομαι ὅρκον:
HY.4,384	οὐ μὰ τάδ' ἀθανάτων εὐκόσμητα προθύραια.
HY.4,385	καί ποτ' ἐγὼ τούτῳ τίσω ποτὶ νηλέα φωρὴν
HY.4,386	καὶ κρατερῷ περ ἐόντι: σὺ δ' ὁπλοτέροισιν ἄρηγε.
HY.4,387	ὣς φάτ' ἐπιλλίζων Κυλλήνιος Ἀργειφόντης,
HY.4,388	καὶ τὸ σπάργανον εἶχεν ἐπ' ὠλένῃ οὐδ' ἀπέβαλλε.
HY.4,389	Ζεὺς δὲ μέγ' ἐξεγέλασσεν ἰδὼν κακομηδέα παῖδα
HY.4,390	εὖ καὶ ἐπισταμένως ἀρνεύμενον ἀμφὶ βόεσσιν.
HY.4,391	ἀμφοτέρους δ' ἐκέλευσεν ὁμόφρονα θυμὸν ἔχοντας
HY.4,392	ζητεύειν, Ἑρμῆν δὲ διάκτορον ἡγεμονεύειν,
HY.4,393	καὶ δεῖξαι τὸν χῶρον ἐπ' ἀβλαβίῃσι νόοιο
HY.4,394	ὅππῃ δὴ αὖτ' ἀπέκρυψε βοῶν ἴφθιμα κάρηνα.
HY.4,395	νεῦσεν δὲ Κρονίδης, ἐπεπείθετο δ' ἀγλαὸς Ἑρμῆς:
HY.4,396	ῥηϊδίως γὰρ ἔπειθε Διὸς νόος αἰγιόχοιο.
HY.4,397	τὼ δ' ἄμφω σπεύδοντε Διὸς περικαλλέα τέκνα
HY.4,398	ἐς Πύλον ἠμαθόεντα ἐπ' Ἀλφειοῦ πόρον ἷξον:
HY.4,399	ἀγροὺς δ' ἐξίκοντο καὶ αὔλιον ὑψιμέλαθρον
HY.4,400	ἡχοῦ δὴ τὰ χρήματ' ἀτάλλετο νυκτὸς ἐν ὥρῃ.
HY.4,401	ἔνθ' Ἑρμῆς μὲν ἔπειτα κιὼν παρὰ λάϊνον ἄντρον
HY.4,402	εἰς φῶς ἐξήλαυνε βοῶν ἴφθιμα κάρηνα:
HY.4,403	Λητοΐδης δ' ἀπάτερθεν ἰδὼν ἐνόησε βοείας
HY.4,404	πέτρῃ ἐπ' ἠλιβάτῳ, τάχα δ' ἤρετο κύδιμον Ἑρμῆν:
HY.4,405	πῶς ἐδύνω δολομῆτα δύω βόε δειροτομῆσαι,
HY.4,406	ὧδε νεογνὸς ἐὼν καὶ νήπιος; αὐτὸς ἐγώ γε
HY.4,407	θαυμαίνω κατόπισθε τὸ σὸν κράτος: οὐδὲ τί σε χρὴ
HY.4,408	μακρὸν ἀέξεσθαι Κυλλήνιε Μαιάδος υἱέ.
HY.4,409	ὣς ἄρ' ἔφη, καὶ χερσὶ περίστρεφε καρτερὰ δεσμὰ
HY.4,410	ἄγνου: ταὶ δ' ὑπὸ ποσσὶ κατὰ χθονὸς αἶψα φύοντο
HY.4,411	αὐτόθεν ἐμβολάδην ἐστραμμέναι ἀλλήλῃσι
HY.4,412	ῥεῖά τε καὶ πάσῃσιν ἐπ' ἀγραύλοισι βόεσσιν
HY.4,413	Ἑρμέω βουλῇσι κλεψίφρονος: αὐτὰρ Ἀπόλλων
HY.4,414	θαύμασεν ἀθρήσας. τότε δὴ κρατὺς Ἀργειφόντης
HY.4,415	χῶρον ὑποβλήδην ἐσκέψατο πῦρ ἀμαρύσσων
HY.4,416	ἐγκρύψαι μεμαώς: Λητοῦς δ' ἐρικυδέος υἱὸν
HY.4,417	ῥεῖα μάλ' ἐπρήϋνεν ἑκηβόλον, ὡς ἔθελ' αὐτός,
HY.4,418	καὶ κρατερόν περ ἐόντα: λαβὼν δ' ἐπ' ἀριστερὰ χειρὸς
HY.4,419	πλήκτρῳ ἐπειρήτιζε κατὰ μέλος: ἡ δ' ὑπὸ χειρὸς
HY.4,420	σμερδαλέον κονάβησε, γέλασσε δὲ Φοῖβος Ἀπόλλων
HY.4,421	γηθήσας, ἐρατὴ δὲ διὰ φρένας ἤλυθ' ἰωὴ
HY.4,422	θεσπεσίης ἐνοπῆς, καί μιν γλυκὺς ἵμερος ᾕρει
HY.4,423	θυμῷ ἀκουάζοντα: λύρῃ δ' ἐρατὸν κιθαρίζων
HY.4,424	στῆ ῥ' ὅ γε θαρσήσας ἐπ' ἀριστερὰ Μαιάδος υἱὸς
HY.4,425	Φοίβου Ἀπόλλωνος, τάχα δὲ λιγέως κιθαρίζων
HY.4,426	γηρύετ' ἀμβολάδην, ἐρατὴ δέ οἱ ἕσπετο φωνή,
HY.4,427	κραίνων ἀθανάτους τε θεοὺς καὶ γαῖαν ἐρεμνὴν
HY.4,428	ὡς τὰ πρῶτα γένοντο καὶ ὡς λάχε μοῖραν ἕκαστος.
HY.4,429	Μνημοσύνην μὲν πρῶτα θεῶν ἐγέραιρεν ἀοιδῇ
HY.4,430	μητέρα Μουσάων, ἡ γὰρ λάχε Μαιάδος υἱόν:
HY.4,431	τοὺς δὲ κατὰ πρέσβιν τε καὶ ὡς γεγάασιν ἕκαστος
HY.4,432	ἀθανάτους ἐγέραιρε θεοὺς Διὸς ἀγλαὸς υἱὸς
HY.4,433	πάντ' ἐνέπων κατὰ κόσμον, ἐπωλένιον κιθαρίζων.
HY.4,434	τὸν δ' ἔρος ἐν στήθεσσιν ἀμήχανος αἴνυτο θυμόν,
HY.4,435	καί μιν φωνήσας ἔπεα πτερόεντα προσηύδα:
HY.4,436	βουφόνε μηχανιῶτα πονεύμενε δαιτὸς ἑταῖρε
HY.4,437	πεντήκοντα βοῶν ἀντάξια ταῦτα μέμηλας.
HY.4,438	ἡσυχίως καὶ ἔπειτα διακρινέεσθαι ὀΐω.
HY.4,439	νῦν δ' ἄγε μοι τόδε εἰπὲ πολύτροπε Μαιάδος υἱὲ
HY.4,440	ἦ σοί γ' ἐκ γενετῆς τάδ' ἅμ' ἕσπετο θαυματὰ ἔργα
HY.4,441	ἦέ τις ἀθανάτων ἠὲ θνητῶν ἀνθρώπων
HY.4,442	δῶρον ἀγαυὸν ἔδωκε καὶ ἔφρασε θέσπιν ἀοιδήν;
HY.4,443	θαυμασίην γὰρ τήνδε νεήφατον ὄσσαν ἀκούω,
HY.4,444	ἣν οὔ πώ ποτέ φημι δαήμεναι οὔτε τιν' ἀνδρῶν,
HY.4,445	οὔτε τιν' ἀθανάτων οἳ Ὀλύμπια δώματ' ἔχουσι,
HY.4,446	νόσφι σέθεν φηλῆτα Διὸς καὶ Μαιάδος υἱέ.
HY.4,447	τίς τέχνη, τίς μοῦσα ἀμηχανέων μελεδώνων,
HY.4,448	τίς τρίβος; ἀτρεκέως γὰρ ἅμα τρία πάντα πάρεστιν
HY.4,449	εὐφροσύνην καὶ ἔρωτα καὶ ἥδυμον ὕπνον ἑλέσθαι.
HY.4,450	καὶ γὰρ ἐγὼ Μούσῃσιν Ὀλυμπιάδεσσιν ὀπηδός,
HY.4,451	τῇσι χοροί τε μέλουσι καὶ ἀγλαὸς οἶμος ἀοιδῆς
HY.4,452	καὶ μολπὴ τεθαλυῖα καὶ ἱμερόεις βρόμος αὐλῶν:
HY.4,453	ἀλλ' οὔ πώ τί μοι ὧδε μετὰ φρεσὶν ἄλλο μέλησεν
HY.4,454	οἷα νέων θαλίῃς ἐνδέξια ἔργα πέλονται:
HY.4,455	θαυμάζω Διὸς υἱὲ τάδ' ὡς ἐρατὸν κιθαρίζεις.
HY.4,456	νῦν δ' ἐπεὶ οὖν ὀλίγος περ ἐὼν κλυτὰ μήδεα οἶδας,
HY.4,457	ἷζε πέπον καὶ μῦθον ἐπαίνει πρεσβυτέροισι.
HY.4,458	νῦν γάρ τοι κλέος ἔσται ἐν ἀθανάτοισι θεοῖσι
HY.4,459	σοί τ' αὐτῷ καὶ μητρί: τὸ δ' ἀτρεκέως ἀγορεύσω:
HY.4,460	ναὶ μὰ τόδε κρανέϊνον ἀκόντιον ἦ μὲν ἐγώ σε
HY.4,461	κυδρὸν ἐν ἀθανάτοισι καὶ ὄλβιον ἡγεμονεύσω,
HY.4,462	δώσω τ' ἀγλαὰ δῶρα καὶ ἐς τέλος οὐκ ἀπατήσω.
HY.4,463	τὸν δ' Ἑρμῆς μύθοισιν ἀμείβετο κερδαλέοισιν:
HY.4,464	εἰρωτᾷς μ' Ἑκάεργε περιφραδές: αὐτὰρ ἐγώ σοι
HY.4,465	τέχνης ἡμετέρης ἐπιβήμεναι οὔ τι μεγαίρω.
HY.4,466	σήμερον εἰδήσεις: ἐθέλω δέ τοι ἤπιος εἶναι
HY.4,467	βουλῇ καὶ μύθοισι, σὺ δὲ φρεσὶ πάντ' εὖ οἶδας.
HY.4,468	πρῶτος γὰρ Διὸς υἱὲ μετ' ἀθανάτοισι θαάσσεις
HY.4,469	ἠΰς τε κρατερός τε: φιλεῖ δέ σε μητίετα Ζεὺς
HY.4,470	ἐκ πάσης ὁσίης, ἔπορεν δέ τοι ἀγλαὰ δῶρα:
HY.4,471	καὶ τιμὰς σὲ δέ φασι δαήμεναι ἐκ Διὸς ὀμφῆς
HY.4,472	μαντείας θ' Ἑκάεργε Διὸς πάρα, θέσφατα πάντα:
HY.4,473	τῶν νῦν αὐτὸς ἔγωγε παῖδ' ἀφνειὸν δεδάηκα.
HY.4,474	σοὶ δ' αὐτάγρετόν ἐστι δαήμεναι ὅττι μενοινᾷς.
HY.4,475	ἀλλ' ἐπεὶ οὖν τοι θυμὸς ἐπιθύει κιθαρίζειν,
HY.4,476	μέλπεο καὶ κιθάριζε καὶ ἀγλαΐας ἀλέγυνε
HY.4,477	δέγμενος ἐξ ἐμέθεν: σὺ δέ μοι φίλε κῦδος ὄπαζε.
HY.4,478	εὐμόλπει μετὰ χερσὶν ἔχων λιγύφωνον ἑταίρην
HY.4,479	καλὰ καὶ εὖ κατὰ κόσμον ἐπιστάμενος ἀγορεύειν.
HY.4,480	εὔκηλος μὲν ἔπειτα φέρειν εἰς δαῖτα θάλειαν
HY.4,481	καὶ χορὸν ἱμερόεντα καὶ ἐς φιλοκυδέα κῶμον,
HY.4,482	εὐφροσύνην νυκτός τε καὶ ἤματος. ὅς τις ἂν αὐτὴν
HY.4,483	τέχνῃ καὶ σοφίῃ δεδαημένος ἐξερεείνῃ
HY.4,484	φθεγγομένη παντοῖα νόῳ χαρίεντα διδάσκει
HY.4,485	ῥεῖα συνηθείῃσιν ἀθυρομένη μαλακῇσιν,
HY.4,486	ἐργασίην φεύγουσα δυήπαθον: ὃς δέ κεν αὐτὴν
HY.4,487	νῆϊς ἐὼν τὸ πρῶτον ἐπιζαφελῶς ἐρεείνῃ,
HY.4,488	μὰψ αὔτως κεν ἔπειτα μετήορά τε θρυλίζοι.
HY.4,489	σοὶ δ' αὐτάγρετόν ἐστι δαήμεναι ὅττι μενοινᾷς.
HY.4,490	καί τοι ἐγὼ δώσω ταύτην Διὸς ἀγλαὲ κοῦρε:
HY.4,491	ἡμεῖς δ' αὖτ' ὄρεός τε καὶ ἱπποβότου πεδίοιο
HY.4,492	βουσὶ νομοὺς Ἑκάεργε νομεύσομεν ἀγραύλοισιν.
HY.4,493	ἔνθεν ἅλις τέξουσι βόες ταύροισι μιγεῖσαι
HY.4,494	μίγδην θηλείας τε καὶ ἄρσενας: οὐδέ τί σε χρὴ
HY.4,495	κερδαλέον περ ἐόντα περιζαμενῶς κεχολῶσθαι.
HY.4,496	ὣς εἰπὼν ὤρεξ', ὁ δ' ἐδέξατο Φοῖβος Ἀπόλλων,
HY.4,497	Ἑρμῇ δ' ἐγγυάλιξεν ἔχων μάστιγα φαεινήν,
HY.4,498	βουκολίας τ' ἐπέτελλεν: ἔδεκτο δὲ Μαιάδος υἱὸς
HY.4,499	γηθήσας: κίθαριν δὲ λαβὼν ἐπ' ἀριστερὰ χειρὸς
HY.4,500	Λητοῦς ἀγλαὸς υἱὸς ἄναξ ἑκάεργος Ἀπόλλων
HY.4,501	πλήκτρῳ ἐπειρήτιζε κατὰ μέλος, ἡ δ' ὑπὸ νέρθεν
HY.4,502	σμερδαλέον κονάβησε, θεὸς δ' ὑπὸ καλὸν ἄεισεν.
HY.4,503	ἔνθα βόες μὲν ἔπειτα ποτὶ ζάθεον λειμῶνα
HY.4,504	ἐτραπέτην: αὐτοὶ δὲ Διὸς περικαλλέα τέκνα
HY.4,505	ἄψορροι πρὸς Ὄλυμπον ἀγάννιφον ἐρρώσαντο
HY.4,506	τερπόμενοι φόρμιγγι, χάρη δ' ἄρα μητίετα Ζεύς,
HY.4,507	ἄμφω δ' ἐς φιλότητα συνήγαγε. καὶ τὰ μὲν Ἑρμῆς
HY.4,508	Λητοΐδην ἐφίλησε διαμπερὲς ὡς ἔτι καὶ νῦν,
HY.4,509	σήματ' ἐπεὶ κίθαριν μὲν Ἑκηβόλῳ ἐγγυάλιξεν
HY.4,510	ἱμερτήν, δεδαὼς ὁ δ' ἐπωλένιον κιθάριζεν:
HY.4,511	αὐτὸς δ' αὖθ' ἑτέρης σοφίης ἐκμάσσατο τέχνην:
HY.4,512	συρίγγων ἐνοπὴν ποιήσατο τηλόθ' ἀκουστήν.
HY.4,513	καὶ τότε Λητοΐδης Ἑρμῆν πρὸς μῦθον ἔειπε:
HY.4,514	δείδια Μαιάδος υἱὲ διάκτορε ποικιλομῆτα
HY.4,515	μή μοι ἀνακλέψῃς κίθαριν καὶ καμπύλα τόξα:
HY.4,516	τιμὴν γὰρ πὰρ Ζηνὸς ἔχεις ἐπαμοίβιμα ἔργα
HY.4,517	θήσειν ἀνθρώποισι κατὰ χθόνα πουλυβότειραν.
HY.4,518	ἀλλ' εἴ μοι τλαίης γε θεῶν μέγαν ὅρκον ὀμόσσαι,
HY.4,519	ἢ κεφαλῇ νεύσας ἢ ἐπὶ Στυγὸς ὄβριμον ὕδωρ,
HY.4,520	πάντ' ἂν ἐμῷ θυμῷ κεχαρισμένα καὶ φίλα ἔρδοις.
HY.4,521	καὶ τότε Μαιάδος υἱὸς ὑποσχόμενος κατένευσε
HY.4,522	μή ποτ' ἀποκλέψειν ὅσ' Ἑκηβόλος ἐκτεάτισται,
HY.4,523	μηδέ ποτ' ἐμπελάσειν πυκινῷ δόμῳ: αὐτὰρ Ἀπόλλων
HY.4,524	Λητοΐδης κατένευσεν ἐπ' ἀρθμῷ καὶ φιλότητι
HY.4,525	μή τινα φίλτερον ἄλλον ἐν ἀθανάτοισιν ἔσεσθαι,
HY.4,526	μήτε θεὸν μήτ' ἄνδρα Διὸς γόνον: ἐκ δὲ τέλειον
HY.4,527	σύμβολον ἀθανάτων ποιήσομαι ἠδ' ἅμα πάντων
HY.4,528	πιστὸν ἐμῷ θυμῷ καὶ τίμιον: αὐτὰρ ἔπειτα
HY.4,529	ὄλβου καὶ πλούτου δώσω περικαλλέα ῥάβδον
HY.4,530	χρυσείην τριπέτηλον, ἀκήριον ἥ σε φυλάξει
HY.4,531	πάντας ἐπικραίνουσα θεμοὺς ἐπέων τε καὶ ἔργων
HY.4,532	τῶν ἀγαθῶν ὅσα φημὶ δαήμεναι ἐκ Διὸς ὀμφῆς.
HY.4,533	μαντείην δὲ φέριστε διοτρεφὲς ἣν ἐρεείνεις
HY.4,534	οὔτε σε θέσφατόν ἐστι δαήμεναι οὔτε τιν' ἄλλον
HY.4,535	ἀθανάτων: τὸ γὰρ οἶδε Διὸς νόος: αὐτὰρ ἐγώ γε
HY.4,536	πιστωθεὶς κατένευσα καὶ ὤμοσα καρτερὸν ὅρκον
HY.4,537	μή τινα νόσφιν ἐμεῖο θεῶν αἰειγενετάων
HY.4,538	ἄλλον γ' εἴσεσθαι Ζηνὸς πυκινόφρονα βουλήν.
HY.4,539	καὶ σὺ κασίγνητε χρυσόρραπι μή με κέλευε
HY.4,540	θέσφατα πιφαύσκειν ὅσα μήδεται εὐρύοπα Ζεύς.
HY.4,541	ἀνθρώπων δ' ἄλλον δηλήσομαι, ἄλλον ὀνήσω,
HY.4,542	πολλὰ περιτροπέων ἀμεγάρτων φῦλ' ἀνθρώπων.
HY.4,543	καὶ μὲν ἐμῆς ὀμφῆς ἀπονήσεται ὅς τις ἂν ἔλθῃ
HY.4,544	φωνῇ τ' ἠδὲ ποτῇσι τεληέντων οἰωνῶν:
HY.4,545	οὗτος ἐμῆς ὀμφῆς ἀπονήσεται οὐδ' ἀπατήσω.
HY.4,546	ὃς δέ κε μαψιλόγοισι πιθήσας οἰωνοῖσι
HY.4,547	μαντείην ἐθέλῃσι παρὲκ νόον ἐξερεείνειν
HY.4,548	ἡμετέρην, νοέειν δὲ θεῶν πλέον αἰὲν ἐόντων,
HY.4,549	φήμ' ἁλίην ὁδὸν εἶσιν, ἐγὼ δέ κε δῶρα δεχοίμην.
HY.4,550	ἄλλο δέ τοι ἐρέω Μαίης ἐρικυδέος υἱὲ
HY.4,551	καὶ Διὸς αἰγιόχοιο, θεῶν ἐριούνιε δαῖμον:
HY.4,552	σεμναὶ γάρ τινες εἰσὶ κασίγνηται γεγαυῖαι
HY.4,553	παρθένοι ὠκείῃσιν ἀγαλλόμεναι πτερύγεσσι
HY.4,554	τρεῖς: κατὰ δὲ κρατὸς πεπαλαγμέναι ἄλφιτα λευκὰ
HY.4,555	οἰκία ναιετάουσιν ὑπὸ πτυχὶ Παρνησοῖο
HY.4,556	μαντείης ἀπάνευθε διδάσκαλοι ἣν ἐπὶ βουσὶ
HY.4,557	παῖς ἔτ' ἐὼν μελέτησα: πατὴρ δ' ἐμὸς οὐκ ἀλέγιζεν.
HY.4,558	ἐντεῦθεν δὴ ἔπειτα ποτώμεναι ἄλλοτε ἄλλῃ
HY.4,559	κηρία βόσκονται καί τε κραίνουσιν ἕκαστα.
HY.4,560	αἱ δ' ὅτε μὲν θυίωσιν ἐδηδυῖαι μέλι χλωρὸν
HY.4,561	προφρονέως ἐθέλουσιν ἀληθείην ἀγορεύειν:
HY.4,562	ἢν δ' ἀπονοσφισθῶσι θεῶν ἡδεῖαν ἐδωδὴν
HY.4,563	ψεύδονται δὴ ἔπειτα δι' ἀλλήλων δονέουσαι.
HY.4,564	τάς τοι ἔπειτα δίδωμι, σὺ δ' ἀτρεκέως ἐρεείνων
HY.4,565	σὴν αὐτοῦ φρένα τέρπε, καὶ εἰ βροτὸν ἄνδρα δαείης
HY.4,566	πολλάκι σῆς ὀμφῆς ἐπακούσεται αἴ κε τύχῃσι.
HY.4,567	ταῦτ' ἔχε Μαιάδος υἱὲ καὶ ἀγραύλους ἕλικας βοῦς,
HY.4,568	ἵππους τ' ἀμφιπόλευε καὶ ἡμιόνους ταλαεργοὺς
HY.4,569	καὶ χαροποῖσι λέουσι καὶ ἀργιόδουσι σύεσσι
HY.4,570	καὶ κυσὶ καὶ μήλοισιν, ὅσα τρέφει εὐρεῖα χθών,
HY.4,571	πᾶσι δ' ἐπὶ προβάτοισιν ἀνάσσειν κύδιμον Ἑρμῆν,
HY.4,572	οἶον δ' εἰς Ἀΐδην τετελεσμένον ἄγγελον εἶναι,
HY.4,573	ὅς τ' ἄδοτός περ ἐὼν δώσει γέρας οὐκ ἐλάχιστον.
HY.4,574	οὕτω Μαιάδος υἱὸν ἄναξ ἐφίλησεν Ἀπόλλων
HY.4,575	παντοίῃ φιλότητι, χάριν δ' ἐπέθηκε Κρονίων.
HY.4,576	πᾶσι δ' ὅ γε θνητοῖσι καὶ ἀθανάτοισιν ὁμιλεῖ:
HY.4,577	παῦρα μὲν οὖν ὀνίνησι, τὸ δ' ἄκριτον ἠπεροπεύει
HY.4,578	νύκτα δι' ὀρφναίην φῦλα θνητῶν ἀνθρώπων.
HY.4,579	καὶ σὺ μὲν οὕτω χαῖρε Διὸς καὶ Μαιάδος υἱέ:
HY.4,580	αὐτὰρ ἐγὼ καὶ σεῖο καὶ ἄλλης μνήσομ' ἀοιδῆς.
HY.5,1	μοῦσά μοι ἔννεπε ἔργα πολυχρύσου Ἀφροδίτης
HY.5,2	Κύπριδος, ἥ τε θεοῖσιν ἐπὶ γλυκὺν ἵμερον ὦρσε
HY.5,3	καί τ' ἐδαμάσσατο φῦλα καταθνητῶν ἀνθρώπων,
HY.5,4	οἰωνούς τε διιπετέας καὶ θηρία πάντα,
HY.5,5	ἠμὲν ὅσ' ἤπειρος πολλὰ τρέφει ἠδ' ὅσα πόντος:
HY.5,6	πᾶσιν δ' ἔργα μέμηλεν ἐϋστεφάνου Κυθερείης.
HY.5,7	τρισσὰς δ' οὐ δύναται πεπιθεῖν φρένας οὐδ' ἀπατῆσαι:
HY.5,8	κούρην τ' αἰγιόχοιο Διὸς γλαυκῶπιν Ἀθήνην:
HY.5,9	οὐ γάρ οἱ εὔαδεν ἔργα πολυχρύσου Ἀφροδίτης,
HY.5,10	ἀλλ' ἄρα οἱ πόλεμοί τε ἅδον καὶ ἔργον Ἄρηος,
HY.5,11	ὑσμῖναί τε μάχαι τε καὶ ἀγλαὰ ἔργ' ἀλεγύνειν.
HY.5,12	πρώτη τέκτονας ἄνδρας ἐπιχθονίους ἐδίδαξε
HY.5,13	ποιῆσαι σατίνας καὶ ἅρματα ποικίλα χαλκῷ:
HY.5,14	ἡ δέ τε παρθενικὰς ἁπαλόχροας ἐν μεγάροισιν
HY.5,15	ἀγλαὰ ἔργ' ἐδίδαξεν ἐπὶ φρεσὶ θεῖσα ἑκάστῃ.
HY.5,16	οὐδέ ποτ' Ἀρτέμιδα χρυσηλάκατον κελαδεινὴν
HY.5,17	δάμναται ἐν φιλότητι φιλομμειδὴς Ἀφροδίτη:
HY.5,18	καὶ γὰρ τῇ ἅδε τόξα καὶ οὔρεσι θῆρας ἐναίρειν,
HY.5,19	φόρμιγγές τε χοροί τε διαπρύσιοί τ' ὀλολυγαὶ
HY.5,20	ἄλσεά τε σκιόεντα δικαίων τε πτόλις ἀνδρῶν.
HY.5,21	οὐδὲ μὲν αἰδοίῃ κούρῃ ἅδεν ἔργ' Ἀφροδίτης
HY.5,22	Ἱστίῃ, ἣν πρώτην τέκετο Κρόνος ἀγκυλομήτης,
HY.5,23	αὖτις δ' ὁπλοτάτην, βουλῇ Διὸς αἰγιόχοιο,
HY.5,24	πότνιαν, ἣν ἐμνῶντο Ποσειδάων καὶ Ἀπόλλων:
HY.5,25	ἡ δὲ μάλ' οὐκ ἔθελεν ἀλλὰ στερεῶς ἀπέειπεν,
HY.5,26	ὤμοσε δὲ μέγαν ὅρκον, ὃ δὴ τετελεσμένος ἐστίν,
HY.5,27	ἁψαμένη κεφαλῆς πατρὸς Διὸς αἰγιόχοιο
HY.5,28	παρθένος ἔσσεσθαι πάντ' ἤματα, δῖα θεάων.
HY.5,29	τῇ δὲ πατὴρ Ζεὺς δῶκε καλὸν γέρας ἀντὶ γάμοιο,
HY.5,30	καί τε μέσῳ οἴκῳ κατ' ἄρ' ἕζετο πῖαρ ἑλοῦσα.
HY.5,31	πᾶσιν δ' ἐν νηοῖσι θεῶν τιμάοχός ἐστι
HY.5,32	καὶ παρὰ πᾶσι βροτοῖσι θεῶν πρέσβειρα τέτυκται.
HY.5,33	τάων οὐ δύναται πεπιθεῖν φρένας οὐδ' ἀπατῆσαι:
HY.5,34	τῶν δ' ἄλλων οὔ πέρ τι πεφυγμένον ἔστ' Ἀφροδίτην
HY.5,35	οὔτε θεῶν μακάρων οὔτε θνητῶν ἀνθρώπων.
HY.5,36	καί τε παρὲκ Ζηνὸς νόον ἤγαγε τερπικεραύνου,
HY.5,37	ὅς τε μέγιστός τ' ἐστί, μεγίστης τ' ἔμμορε τιμῆς:
HY.5,38	καί τε τοῦ εὖτε θέλοι πυκινὰς φρένας ἐξαπαφοῦσα
HY.5,39	ῥηϊδίως συνέμιξε καταθνητῇσι γυναιξὶν
HY.5,40	Ἥρης ἐκλελαθοῦσα κασιγνήτης ἀλόχου τε,
HY.5,41	ἣ μέγα εἶδος ἀρίστη ἐν ἀθανάτῃσι θεῇσι,
HY.5,42	κυδίστην δ' ἄρα μιν τέκετο Κρόνος ἀγκυλομήτης
HY.5,43	μήτηρ τε Ῥείη: Ζεὺς δ' ἄφθιτα μήδεα εἰδὼς
HY.5,44	αἰδοίην ἄλοχον ποιήσατο κέδν' εἰδυῖαν.
HY.5,45	τῇ δὲ καὶ αὐτῇ Ζεὺς γλυκὺν ἵμερον ἔμβαλε θυμῷ
HY.5,46	ἀνδρὶ καταθνητῷ μιχθήμεναι, ὄφρα τάχιστα
HY.5,47	μηδ' αὐτὴ βροτέης εὐνῆς ἀποεργμένη εἴη
HY.5,48	καί ποτ' ἐπευξαμένη εἴπῃ μετὰ πᾶσι θεοῖσιν
HY.5,49	ἡδὺ γελοιήσασα φιλομμειδὴς Ἀφροδίτη
HY.5,50	ὥς ῥα θεοὺς συνέμιξε καταθνητῇσι γυναιξὶ
HY.5,51	καί τε καταθνητοὺς υἱεῖς τέκον ἀθανάτοισιν,
HY.5,52	ὥς τε θεὰς ἀνέμιξε καταθνητοῖς ἀνθρώποις.
HY.5,53	ἀγχίσεω δ' ἄρα οἱ γλυκὺν ἵμερον ἔμβαλε θυμῷ,
HY.5,54	ὃς τότ' ἐν ἀκροπόλοις ὄρεσιν πολυπιδάκου Ἴδης
HY.5,55	βουκολέεσκεν βοῦς δέμας ἀθανάτοισιν ἐοικώς.
HY.5,56	τὸν δὴ ἔπειτα ἰδοῦσα φιλομμειδὴς Ἀφροδίτη
HY.5,57	ἠράσατ', ἐκπάγλως δὲ κατὰ φρένας ἵμερος εἷλεν.
HY.5,58	ἐς Κύπρον δ' ἐλθοῦσα θυώδεα νηὸν ἔδυνεν
HY.5,59	ἐς Πάφον: ἔνθα δέ οἱ τέμενος βωμός τε θυώδης:
HY.5,60	ἔνθ' ἥ γ' εἰσελθοῦσα θύρας ἐπέθηκε φαεινάς.
HY.5,61	ἔνθα δέ μιν Χάριτες λοῦσαν καὶ χρῖσαν ἐλαίῳ
HY.5,62	ἀμβρότῳ, οἷα θεοὺς ἐπενήνοθεν αἰὲν ἐόντας,
HY.5,63	ἀμβροσίῳ ἑδανῷ, τό ῥά οἱ τεθυωμένον ἦεν.
HY.5,64	ἑσσαμένη δ' εὖ πάντα περὶ χροῒ εἵματα καλὰ
HY.5,65	χρυσῷ κοσμηθεῖσα φιλομμειδὴς Ἀφροδίτη
HY.5,66	σεύατ' ἐπὶ Τροίης προλιποῦσ' εὐώδεα Κύπρον
HY.5,67	ὕψι μετὰ νέφεσιν ῥίμφα πρήσσουσα κέλευθον.
HY.5,68	Ἴδην δ' ἵκανεν πολυπίδακα, μητέρα θηρῶν,
HY.5,69	βῆ δ' ἰθὺς σταθμοῖο δι' οὔρεος: οἱ δὲ μετ' αὐτὴν
HY.5,70	σαίνοντες πολιοί τε λύκοι χαροποί τε λέοντες
HY.5,71	ἄρκτοι παρδάλιές τε θοαὶ προκάδων ἀκόρητοι
HY.5,72	ἤϊσαν: ἡ δ' ὁρόωσα μετὰ φρεσὶ τέρπετο θυμὸν
HY.5,73	καὶ τοῖς ἐν στήθεσσι βάλ' ἵμερον, οἱ δ' ἅμα πάντες
HY.5,74	σύνδυο κοιμήσαντο κατὰ σκιόεντας ἐναύλους.
HY.5,75	αὐτὴ δ' ἐς κλισίας εὐποιήτους ἀφίκανε:
HY.5,76	τὸν δ' εὗρε σταθμοῖσι λελειμμένον οἶον ἀπ' ἄλλων
HY.5,77	Ἀγχίσην ἥρωα θεῶν ἄπο κάλλος ἔχοντα.
HY.5,78	οἱ δ' ἅμα βουσὶν ἕποντο νομοὺς κάτα ποιήεντας
HY.5,79	πάντες, ὁ δὲ σταθμοῖσι λελειμμένος οἶος ἀπ' ἄλλων
HY.5,80	πωλεῖτ' ἔνθα καὶ ἔνθα διαπρύσιον κιθαρίζων.
HY.5,81	στῆ δ' αὐτοῦ προπάροιθε Διὸς θυγάτηρ Ἀφροδίτη
HY.5,82	παρθένῳ ἀδμήτῃ μέγεθος καὶ εἶδος ὁμοίη,
HY.5,83	μή μιν ταρβήσειεν ἐν ὀφθαλμοῖσι νοήσας.
HY.5,84	Ἀγχίσης δ' ὁρόων ἐφράζετο θαύμαινέν τε
HY.5,85	εἶδός τε μέγεθος καὶ εἵματα σιγαλόεντα.
HY.5,86	πέπλον μὲν γὰρ ἕεστο φαεινότερον πυρὸς αὐγῆς,
HY.5,87	εἶχε δ' ἐπιγναμπτὰς ἕλικας κάλυκάς τε φαεινάς,
HY.5,88	ὅρμοι δ' ἀμφ' ἁπαλῇ δειρῇ περικαλλέες ἦσαν
HY.5,89	καλοὶ χρύσειοι παμποίκιλοι: ὡς δὲ σελήνη
HY.5,90	στήθεσιν ἀμφ' ἁπαλοῖσιν ἐλάμπετο, θαῦμα ἰδέσθαι.
HY.5,91	Ἀγχίσην δ' ἔρος εἷλεν, ἔπος δέ μιν ἀντίον ηὔδα:
HY.5,92	χαῖρε ἄνασσ', ἥ τις μακάρων τάδε δώμαθ' ἱκάνεις,
HY.5,93	Ἄρτεμις ἢ Λητὼ ἠὲ χρυσέη Ἀφροδίτη
HY.5,94	ἢ Θέμις ἠϋγενὴς ἠὲ γλαυκῶπις Ἀθήνη
HY.5,95	ἤ πού τις Χαρίτων δεῦρ' ἤλυθες, αἵ τε θεοῖσι
HY.5,96	πᾶσιν ἑταιρίζουσι καὶ ἀθάνατοι καλέονται,
HY.5,97	ἤ τις νυμφάων αἵ τ' ἄλσεα καλὰ νέμονται,
HY.5,98	ἢ νυμφῶν αἳ καλὸν ὄρος τόδε ναιετάουσι
HY.5,99	καὶ πηγὰς ποταμῶν καὶ πίσεα ποιήεντα.
HY.5,100	σοὶ δ' ἐγὼ ἐν σκοπιῇ, περιφαινομένῳ ἐνὶ χώρῳ,
HY.5,101	βωμὸν ποιήσω, ῥέξω δέ τοι ἱερὰ καλὰ
HY.5,102	ὥρῃσιν πάσῃσι: σὺ δ' εὔφρονα θυμὸν ἔχουσα
HY.5,103	δός με μετὰ Τρώεσσιν ἀριπρεπέ' ἔμμεναι ἄνδρα,
HY.5,104	ποίει δ' εἰσοπίσω θαλερὸν γόνον, αὐτὰρ ἔμ' αὐτὸν
HY.5,105	δηρὸν ἐῢ ζώειν καὶ ὁρᾶν φάος ἠελίοιο
HY.5,106	ὄλβιον ἐν λαοῖς καὶ γήραος οὐδὸν ἱκέσθαι.
HY.5,107	τὸν δ' ἠμείβετ' ἔπειτα Διὸς θυγάτηρ Ἀφροδίτη:
HY.5,108	Ἀγχίση, κύδιστε χαμαιγενέων ἀνθρώπων,
HY.5,109	οὔ τίς τοι θεός εἰμι: τί μ' ἀθανάτῃσιν ἐΐσκεις;
HY.5,110	ἀλλὰ καταθνητή γε, γυνὴ δέ με γείνατο μήτηρ.
HY.5,111	Ὀτρεὺς δ' ἐστὶ πατὴρ ὄνομα κλυτός, εἴ που ἀκούεις,
HY.5,112	ὃς πάσης Φρυγίης εὐτειχήτοιο ἀνάσσει.
HY.5,113	γλῶσσαν δ' ὑμετέρην καὶ ἡμετέρην σάφα οἶδα:
HY.5,114	Τρῳὰς γὰρ μεγάρῳ με τροφὸς τρέφεν, ἡ δὲ διὰ πρὸ
HY.5,115	σμικρὴν παῖδ' ἀτίταλλε φίλης παρὰ μητρὸς ἑλοῦσα.
HY.5,116	ὣς δή τοι γλῶσσάν γε καὶ ὑμετέρην εὖ οἶδα.
HY.5,117	νῦν δέ μ' ἀνήρπαξε χρυσόρραπις Ἀργειφόντης
HY.5,118	ἐκ χοροῦ Ἀρτέμιδος χρυσηλακάτου κελαδεινῆς.
HY.5,119	πολλαὶ δὲ νύμφαι καὶ παρθένοι ἀλφεσίβοιαι
HY.5,120	παίζομεν, ἀμφὶ δ' ὅμιλος ἀπείριτος ἐστεφάνωτο:
HY.5,121	ἔνθεν μ' ἥρπαξε χρυσόρραπις Ἀργειφόντης,
HY.5,122	πολλὰ δ' ἔπ' ἤγαγεν ἔργα καταθνητῶν ἀνθρώπων,
HY.5,123	πολλὴν δ' ἄκληρόν τε καὶ ἄκτιτον, ἣν διὰ θῆρες
HY.5,124	ὠμοφάγοι φοιτῶσι κατὰ σκιόεντας ἐναύλους,
HY.5,125	οὐδὲ ποσὶ ψαύσειν ἐδόκουν φυσιζόου αἴης:
HY.5,126	Ἀγχίσεω δέ με φάσκε παραὶ λέχεσιν καλέεσθαι
HY.5,127	κουριδίην ἄλοχον, σοὶ δ' ἀγλαὰ τέκνα τεκεῖσθαι.
HY.5,128	αὐτὰρ ἐπεὶ δὴ δεῖξε καὶ ἔφρασεν ἦ τοι ὅ γ' αὖτις
HY.5,129	ἀθανάτων μετὰ φῦλ' ἀπέβη κρατὺς Ἀργειφόντης:
HY.5,130	αὐτὰρ ἐγώ σ' ἱκόμην, κρατερὴ δέ μοι ἔπλετ' ἀνάγκη.
HY.5,131	ἀλλά σε πρὸς Ζηνὸς γουνάζομαι ἠδὲ τοκήων
HY.5,132	ἐσθλῶν: οὐ μὲν γάρ κε κακοὶ τοιόνδε τέκοιεν:
HY.5,133	ἀδμήτην μ' ἀγαγὼν καὶ ἀπειρήτην φιλότητος
HY.5,134	πατρί τε σῷ δεῖξον καὶ μητέρι κεδνὰ ἰδυίῃ
HY.5,135	σοῖς τε κασιγνήτοις οἵ τοι ὁμόθεν γεγάασιν:
HY.5,136	οὔ σφιν ἀεικελίη νυὸς ἔσσομαι, ἀλλ' εἰκυῖα.
HY.5,137	πέμψαι δ' ἄγγελον ὦκα μετὰ Φρύγας αἰολοπώλους
HY.5,138	εἰπεῖν πατρί τ' ἐμῷ καὶ μητέρι κηδομένῃ περ:
HY.5,139	οἱ δέ κέ τοι χρυσόν τε ἅλις ἐσθῆτά θ' ὑφαντὴν
HY.5,140	πέμψουσιν, σὺ δὲ πολλὰ καὶ ἀγλαὰ δέχθαι ἄποινα.
HY.5,141	ταῦτα δὲ ποιήσας δαίνυ γάμον ἱμερόεντα
HY.5,142	τίμιον ἀνθρώποισι καὶ ἀθανάτοισι θεοῖσιν.
HY.5,143	ὣς εἰποῦσα θεὰ γλυκὺν ἵμερον ἔμβαλε θυμῷ.
HY.5,144	Ἀγχίσην δ' ἔρος εἷλεν, ἔπος τ' ἔφατ' ἔκ τ' ὀνόμαζεν:
HY.5,145	εἰ μὲν θνητή τ' ἐσσί, γυνὴ δέ σε γείνατο μήτηρ,
HY.5,146	Ὀτρεὺς δ' ἐστὶ πατὴρ ὄνομα κλυτός, ὡς ἀγορεύεις,
HY.5,147	ἀθανάτου δὲ ἕκητι διακτόρου ἐνθάδ' ἱκάνεις
HY.5,148	Ἑρμέω, ἐμὴ δ' ἄλοχος κεκλήσεαι ἤματα πάντα:
HY.5,149	οὔ τις ἔπειτα θεῶν οὔτε θνητῶν ἀνθρώπων
HY.5,150	ἐνθάδε με σχήσει πρὶν σῇ φιλότητι μιγῆναι
HY.5,151	αὐτίκα νῦν: οὐδ' εἴ κεν ἑκηβόλος αὐτὸς Ἀπόλλων
HY.5,152	τόξου ἀπ' ἀργυρέου προϊῇ βέλεα στονόεντα.
HY.5,153	βουλοίμην κεν ἔπειτα, γύναι εἰκυῖα θεῇσι,
HY.5,154	σῆς εὐνῆς ἐπιβὰς δῦναι δόμον Ἄϊδος εἴσω.
HY.5,155	ὣς εἰπὼν λάβε χεῖρα: φιλομμειδὴς δ' Ἀφροδίτη
HY.5,156	ἕρπε μεταστρεφθεῖσα κατ' ὄμματα καλὰ βαλοῦσα
HY.5,157	ἐς λέχος εὔστρωτον, ὅθι περ πάρος ἔσκεν ἄνακτι
HY.5,158	χλαίνῃσιν μαλακῇς ἐστρωμένον: αὐτὰρ ὕπερθεν
HY.5,159	ἄρκτων δέρματ' ἔκειτο βαρυφθόγγων τε λεόντων,
HY.5,160	τοὺς αὐτὸς κατέπεφνεν ἐν οὔρεσιν ὑψηλοῖσιν.
HY.5,161	οἱ δ' ἐπεὶ οὖν λεχέων εὐποιήτων ἐπέβησαν,
HY.5,162	κόσμον μέν οἱ πρῶτον ἀπὸ χροὸς εἷλε φαεινόν,
HY.5,163	πόρπας τε γναμπτάς θ' ἕλικας κάλυκάς τε καὶ ὅρμους.
HY.5,164	λῦσε δέ οἱ ζώνην ἰδὲ εἵματα σιγαλόεντα
HY.5,165	ἔκδυε καὶ κατέθηκεν ἐπὶ θρόνου ἀργυροήλου
HY.5,166	Ἀγχίσης: ὁ δ' ἔπειτα θεῶν ἰότητι καὶ αἴσῃ
HY.5,167	ἀθανάτῃ παρέλεκτο θεᾷ βροτός, οὐ σάφα εἰδώς.
HY.5,168	ἦμος δ' ἂψ εἰς αὖλιν ἀποκλίνουσι νομῆες
HY.5,169	βοῦς τε καὶ ἴφια μῆλα νομῶν ἐξ ἀνθεμοέντων,
HY.5,170	τῆμος ἄρ' Ἀγχίσῃ μὲν ἐπὶ γλυκὺν ὕπνον ἔχευε
HY.5,171	νήδυμον, αὐτὴ δὲ χροῒ ἕννυτο εἵματα καλά.
HY.5,172	ἑσσαμένη δ' εὖ πάντα περὶ χροῒ δῖα θεάων
HY.5,173	ἔστη ἄρα κλισίῃ, εὐποιήτοιο μελάθρου
HY.5,174	κῦρε κάρη, κάλλος δὲ παρειάων ἀπέλαμπεν
HY.5,175	ἄμβροτον, οἷόν τ' ἐστὶν ἐϋστεφάνου Κυθερείης.
HY.5,176	ἐξ ὕπνου τ' ἀνέγειρεν, ἔπος τ' ἔφατ' ἔκ τ' ὀνόμαζεν:
HY.5,177	ὄρσεο Δαρδανίδη: τί νυ νήγρετον ὕπνον ἰαύεις;
HY.5,178	καὶ φράσαι εἴ τοι ὁμοίη ἐγὼν ἰνδάλλομαι εἶναι
HY.5,179	οἵην δή με τὸ πρῶτον ἐν ὀφθαλμοῖσι νόησας;
HY.5,180	ὣς φάθ': ὁ δ' ἐξ ὕπνοιο μάλ' ἐμμαπέως ὑπάκουσεν.
HY.5,181	ὡς δὲ ἴδεν δειρήν τε καὶ ὄμματα κάλ' Ἀφροδίτης
HY.5,182	τάρβησέν τε καὶ ὄσσε παρακλιδὸν ἔτραπεν ἄλλῃ.
HY.5,183	ἂψ δ' αὖτις χλαίνῃ τε καλύψατο καλὰ πρόσωπα,
HY.5,184	καί μιν λισσόμενος ἔπεα πτερόεντα προσηύδα:
HY.5,185	αὐτίκα σ' ὡς τὰ πρῶτα θεὰ ἴδον ὀφθαλμοῖσιν
HY.5,186	ἔγνων ὡς θεὸς ἦσθα: σὺ δ' οὐ νημερτὲς ἔειπες.
HY.5,187	ἀλλά σε πρὸς Ζηνὸς γουνάζομαι αἰγιόχοιο
HY.5,188	μή με ζῶντ' ἀμενηνὸν ἐν ἀνθρώποισιν ἐάσῃς
HY.5,189	ναίειν, ἀλλ' ἐλέαιρ': ἐπεὶ οὐ βιοθάλμιος ἀνὴρ
HY.5,190	γίγνεται ὅς τε θεαῖς εὐνάζεται ἀθανάτῃσι.
HY.5,191	τὸν δ' ἠμείβετ' ἔπειτα Διὸς θυγάτηρ Ἀφροδίτη:
HY.5,192	Ἀγχίση, κύδιστε καταθνητῶν ἀνθρώπων,
HY.5,193	θάρσει, μηδέ τι σῇσι μετὰ φρεσὶ δείδιθι λίην:
HY.5,194	οὐ γάρ τοί τι δέος παθέειν κακὸν ἐξ ἐμέθεν γε
HY.5,195	οὐδ' ἄλλων μακάρων, ἐπεὶ ἦ φίλος ἐσσὶ θεοῖσι.
HY.5,196	σοὶ δ' ἔσται φίλος υἱὸς ὃς ἐν Τρώεσσιν ἀνάξει
HY.5,197	καὶ παῖδες παίδεσσι διαμπερὲς ἐκγεγάονται:
HY.5,198	τῷ δὲ καὶ Αἰνείας ὄνομ' ἔσσεται οὕνεκά μ' αἰνὸν
HY.5,199	ἔσχεν ἄχος ἕνεκα βροτοῦ ἀνέρος ἔμπεσον εὐνῇ:
HY.5,200	ἀγχίθεοι δὲ μάλιστα καταθνητῶν ἀνθρώπων
HY.5,201	αἰεὶ ἀφ' ὑμετέρης γενεῆς εἶδός τε φυήν τε.
HY.5,202	ἦ τοι μὲν ξανθὸν Γανυμήδεα μητίετα Ζεὺς
HY.5,203	ἥρπασεν ὃν διὰ κάλλος ἵν' ἀθανάτοισι μετείη
HY.5,204	καί τε Διὸς κατὰ δῶμα θεοῖς ἐπιοινοχοεύοι,
HY.5,205	θαῦμα ἰδεῖν, πάντεσσι τετιμένος ἀθανάτοισι,
HY.5,206	χρυσέου ἐκ κρητῆρος ἀφύσσων νέκταρ ἐρυθρόν.
HY.5,207	Τρῶα δὲ πένθος ἄλαστον ἔχε φρένας, οὐδέ τι ᾔδει
HY.5,208	ὅππῃ οἱ φίλον υἱὸν ἀνήρπασε θέσπις ἄελλα:
HY.5,209	τὸν δὴ ἔπειτα γόασκε διαμπερὲς ἤματα πάντα.
HY.5,210	καί μιν Ζεὺς ἐλέησε, δίδου δέ οἱ υἷος ἄποινα
HY.5,211	ἵππους ἀρσίποδας, τοί τ' ἀθανάτους φορέουσι.
HY.5,212	τούς οἱ δῶρον ἔδωκεν ἔχειν: εἶπεν δὲ ἕκαστα
HY.5,213	Ζηνὸς ἐφημοσύνῃσι διάκτορος Ἀργειφόντης,
HY.5,214	ὡς ἔοι ἀθάνατος καὶ ἀγήρως ἶσα θεοῖσιν.
HY.5,215	αὐτὰρ ἐπεὶ δὴ Ζηνὸς ὅ γ' ἔκλυεν ἀγγελιάων
HY.5,216	οὐκέτ' ἔπειτα γόασκε, γεγήθει δὲ φρένας ἔνδον,
HY.5,217	γηθόσυνος δ' ἵπποισιν ἀελλοπόδεσσιν ὀχεῖτο.
HY.5,218	ὣς δ' αὖ Τιθωνὸν χρυσόθρονος ἥρπασεν Ἠὼς
HY.5,219	ὑμετέρης γενεῆς ἐπιείκελον ἀθανάτοισι.
HY.5,220	βῆ δ' ἴμεν αἰτήσουσα κελαινεφέα Κρονίωνα
HY.5,221	ἀθάνατόν τ' εἶναι καὶ ζώειν ἤματα πάντα:
HY.5,222	τῇ δὲ Ζεὺς ἐπένευσε καὶ ἐκρήηνεν ἐέλδωρ.
HY.5,223	νηπίη, οὐδ' ἐνόησε μετὰ φρεσὶ πότνια Ἠὼς
HY.5,224	ἥβην αἰτῆσαι, ξῦσαί τ' ἄπο γῆρας ὀλοιόν.
HY.5,225	τὸν δ' ἦ τοι εἵως μὲν ἔχεν πολυήρατος ἥβη,
HY.5,226	Ἠοῖ τερπόμενος χρυσοθρόνῳ ἠριγενείῃ
HY.5,227	ναῖε παρ' Ὠκεανοῖο ῥοῇς ἐπὶ πείρασι γαίης:
HY.5,228	αὐτὰρ ἐπεὶ πρῶται πολιαὶ κατέχυντο ἔθειραι
HY.5,229	καλῆς ἐκ κεφαλῆς εὐηγενέος τε γενείου,
HY.5,230	τοῦ δ' ἦ τοι εὐνῆς μὲν ἀπείχετο πότνια Ἠώς,
HY.5,231	αὐτὸν δ' αὖτ' ἀτίταλλεν ἐνὶ μεγάροισιν ἔχουσα
HY.5,232	σίτῳ τ' ἀμβροσίῃ τε καὶ εἵματα καλὰ διδοῦσα.
HY.5,233	ἀλλ' ὅτε δὴ πάμπαν στυγερὸν κατὰ γῆρας ἔπειγεν
HY.5,234	οὐδέ τι κινῆσαι μελέων δύνατ' οὐδ' ἀναεῖραι,
HY.5,235	ἥδε δέ οἱ κατὰ θυμὸν ἀρίστη φαίνετο βουλή:
HY.5,236	ἐν θαλάμῳ κατέθηκε, θύρας δ' ἐπέθηκε φαεινάς.
HY.5,237	τοῦ δ' ἦ τοι φωνὴ ῥεῖ ἄσπετος, οὐδέ τι κῖκυς
HY.5,238	ἔσθ' οἵη πάρος ἔσκεν ἐνὶ γναμπτοῖσι μέλεσσιν.
HY.5,239	οὐκ ἂν ἐγώ γε σὲ τοῖον ἐν ἀθανάτοισιν ἑλοίμην
HY.5,240	ἀθάνατόν τ' εἶναι καὶ ζώειν ἤματα πάντα.
HY.5,241	ἀλλ' εἰ μὲν τοιοῦτος ἐὼν εἶδός τε δέμας τε
HY.5,242	ζώοις, ἡμέτερός τε πόσις κεκλημένος εἴης,
HY.5,243	οὐκ ἂν ἔπειτά μ' ἄχος πυκινὰς φρένας ἀμφικαλύπτοι.
HY.5,244	νῦν δέ σε μὲν τάχα γῆρας ὁμοίιον ἀμφικαλύψει
HY.5,245	νηλειές, τό τ' ἔπειτα παρίσταται ἀνθρώποισιν,
HY.5,246	οὐλόμενον καματηρόν, ὅ τε στυγέουσι θεοί περ.
HY.5,247	αὐτὰρ ἐμοὶ μέγ' ὄνειδος ἐν ἀθανάτοισι θεοῖσιν
HY.5,248	ἔσσεται ἤματα πάντα διαμπερὲς εἵνεκα σεῖο,
HY.5,249	οἳ πρὶν ἐμοὺς ὀάρους καὶ μήτιας, αἷς ποτε πάντας
HY.5,250	ἀθανάτους συνέμιξα καταθνητῇσι γυναιξί,
HY.5,251	τάρβεσκον: πάντας γὰρ ἐμὸν δάμνασκε νόημα.
HY.5,252	νῦν δὲ δὴ οὐκέτι μοι στόμα χείσεται ἐξονομῆναι
HY.5,253	τοῦτο μετ' ἀθανάτοισιν, ἐπεὶ μάλα πολλὸν ἀάσθην
HY.5,254	σχέτλιον οὐκ ὀνοταστόν, ἀπεπλάγχθην δὲ νόοιο,
HY.5,255	παῖδα δ' ὑπὸ ζώνῃ ἐθέμην βροτῷ εὐνηθεῖσα.
HY.5,256	τὸν μὲν ἐπὴν δὴ πρῶτον ἴδῃ φάος ἠελίοιο,
HY.5,257	νύμφαι μιν θρέψουσιν ὀρεσκῷοι βαθύκολποι,
HY.5,258	αἳ τόδε ναιετάουσιν ὄρος μέγα τε ζάθεόν τε:
HY.5,259	αἵ ῥ' οὔτε θνητοῖς οὔτ' ἀθανάτοισιν ἕπονται:
HY.5,260	δηρὸν μὲν ζώουσι καὶ ἄμβροτον εἶδαρ ἔδουσι,
HY.5,261	καί τε μετ' ἀθανάτοισι καλὸν χορὸν ἐρρώσαντο.
HY.5,262	τῇσι δὲ Σειληνοί τε καὶ εὔσκοπος Ἀργειφόντης
HY.5,263	μίσγοντ' ἐν φιλότητι μυχῷ σπείων ἐροέντων.
HY.5,264	τῇσι δ' ἅμ' ἢ ἐλάται ἠὲ δρύες ὑψικάρηνοι
HY.5,265	γεινομένῃσιν ἔφυσαν ἐπὶ χθονὶ βωτιανείρῃ
HY.5,266	καλαὶ τηλεθάουσαι ἐν οὔρεσιν ὑψηλοῖσιν.
HY.5,267	ἑστᾶσ' ἠλίβατοι, τεμένη δέ ἑ κικλήσκουσιν
HY.5,268	ἀθανάτων: τὰς δ' οὔ τι βροτοὶ κείρουσι σιδήρῳ.
HY.5,269	ἀλλ' ὅτε κεν δὴ μοῖρα παρεστήκῃ θανάτοιο
HY.5,270	ἀζάνεται μὲν πρῶτον ἐπὶ χθονὶ δένδρεα καλά,
HY.5,271	φλοιὸς δ' ἀμφιπεριφθινύθει, πίπτουσι δ' ἄπ' ὄζοι,
HY.5,272	τῶν δέ χ' ὁμοῦ ψυχὴ λείποι φάος ἠελίοιο.
HY.5,273	αἱ μὲν ἐμὸν θρέψουσι παρὰ σφίσιν υἱὸν ἔχουσαι.
HY.5,274	τὸν μὲν ἐπὴν δὴ πρῶτον ἕλῃ πολυήρατος ἥβη
HY.5,275	ἄξουσίν σοι δεῦρο θεαί, δείξουσί τε παῖδα:
HY.5,276	σοὶ δ' ἐγώ, ὄφρα κε ταῦτα μετὰ φρεσὶ πάντα διέλθω,
HY.5,277	ἐς πέμπτον ἔτος αὖτις ἐλεύσομαι υἱὸν ἄγουσα.
HY.5,278	τὸν μὲν ἐπὴν δὴ πρῶτον ἴδῃς θάλος ὀφθαλμοῖσι,
HY.5,279	γηθήσεις ὁρόων: μάλα γὰρ θεοείκελος ἔσται:
HY.5,280	ἄξεις δ' αὐτίκα νιν ποτὶ Ἴλιον ἠνεμόεσσαν.
HY.5,281	ἢν δέ τις εἴρηταί σε καταθνητῶν ἀνθρώπων
HY.5,282	ἥ τις σοὶ φίλον υἱὸν ὑπὸ ζώνῃ θέτο μήτηρ,
HY.5,283	τῷ δὲ σὺ μυθεῖσθαι μεμνημένος ὥς σε κελεύω:
HY.5,284	φασίν τοι νύμφης καλυκώπιδος ἔκγονον εἶναι
HY.5,285	αἳ τόδε ναιετάουσιν ὄρος καταειμένον ὕλῃ.
HY.5,286	εἰ δέ κεν ἐξείπῃς καὶ ἐπεύξεαι ἄφρονι θυμῷ
HY.5,287	ἐν φιλότητι μιγῆναι ἐϋστεφάνῳ Κυθερείῃ,
HY.5,288	Ζεύς σε χολωσάμενος βαλέει ψολόεντι κεραυνῷ.
HY.5,289	εἴρηταί τοι πάντα: σὺ δὲ φρεσὶ σῇσι νοήσας
HY.5,290	ἴσχεο μηδ' ὀνόμαινε, θεῶν δ' ἐποπίζεο μῆνιν.
HY.5,291	ὣς εἰποῦσ' ἤϊξε πρὸς οὐρανὸν ἠνεμόεντα.
HY.5,292	χαῖρε θεὰ Κύπροιο ἐϋκτιμένης μεδέουσα:
HY.5,293	σεῦ δ' ἐγὼ ἀρξάμενος μεταβήσομαι ἄλλον ἐς ὕμνον.
HY.6,1	αἰδοίην χρυσοστέφανον καλὴν Ἀφροδίτην
HY.6,2	ᾄσομαι, ἣ πάσης Κύπρου κρήδεμνα λέλογχεν
HY.6,3	εἰναλίης, ὅθι μιν Ζεφύρου μένος ὑγρὸν ἀέντος
HY.6,4	ἤνεικεν κατὰ κῦμα πολυφλοίσβοιο θαλάσσης
HY.6,5	ἀφρῷ ἔνι μαλακῷ: τὴν δὲ χρυσάμπυκες Ὧραι
HY.6,6	δέξαντ' ἀσπασίως, περὶ δ' ἄμβροτα εἵματα ἕσσαν,
HY.6,7	κρατὶ δ' ἐπ' ἀθανάτῳ στεφάνην εὔτυκτον ἔθηκαν
HY.6,8	καλὴν χρυσείην, ἐν δὲ τρητοῖσι λοβοῖσιν
HY.6,9	ἄνθεμ' ὀρειχάλκου χρυσοῖό τε τιμήεντος,
HY.6,10	δειρῇ δ' ἀμφ' ἁπαλῇ καὶ στήθεσιν ἀργυφέοισιν
HY.6,11	ὅρμοισι χρυσέοισιν ἐκόσμεον οἷσί περ αὐταὶ
HY.6,12	Ὧραι κοσμείσθην χρυσάμπυκες ὁππότ' ἴοιεν
HY.6,13	ἐς χορὸν ἱμερόεντα θεῶν καὶ δώματα πατρός.
HY.6,14	αὐτὰρ ἐπεὶ δὴ πάντα περὶ χροῒ κόσμον ἔθηκαν
HY.6,15	ἦγον ἐς ἀθανάτους: οἱ δ' ἠσπάζοντο ἰδόντες
HY.6,16	χερσί τ' ἐδεξιόωντο καὶ ἠρήσαντο ἕκαστος
HY.6,17	εἶναι κουριδίην ἄλοχον καὶ οἴκαδ' ἄγεσθαι,
HY.6,18	εἶδος θαυμάζοντες ἰοστεφάνου Κυθερείης.
HY.6,19	χαῖρ' ἑλικοβλέφαρε γλυκυμείλιχε, δὸς δ' ἐν ἀγῶνι
HY.6,20	νίκην τῷδε φέρεσθαι, ἐμὴν δ' ἔντυνον ἀοιδήν.
HY.6,21	αὐτὰρ ἐγὼ καὶ σεῖο καὶ ἄλλης μνήσομ' ἀοιδῆς.
HY.7,1	ἀμφὶ Διώνυσον Σεμέλης ἐρικυδέος υἱὸν
HY.7,2	μνήσομαι, ὡς ἐφάνη παρὰ θῖν' ἁλὸς ἀτρυγέτοιο
HY.7,3	ἀκτῇ ἐπὶ προβλῆτι νεηνίῃ ἀνδρὶ ἐοικὼς
HY.7,4	πρωθήβῃ: καλαὶ δὲ περισσείοντο ἔθειραι
HY.7,5	κυάνεαι, φᾶρος δὲ περὶ στιβαροῖς ἔχεν ὤμοις
HY.7,6	πορφύρεον: τάχα δ' ἄνδρες ἐϋσσέλμου ἀπὸ νηὸς
HY.7,7	ληϊσταὶ προγένοντο θοῶς ἐπὶ οἴνοπα πόντον
HY.7,8	Τυρσηνοί: τοὺς δ' ἦγε κακὸς μόρος: οἱ δὲ ἰδόντες
HY.7,9	νεῦσαν ἐς ἀλλήλους, τάχα δ' ἔκθορον, αἶψα δ' ἑλόντες
HY.7,10	εἷσαν ἐπὶ σφετέρης νηὸς κεχαρημένοι ἦτορ.
HY.7,11	υἱὸν γάρ μιν ἔφαντο διοτρεφέων βασιλήων
HY.7,12	εἶναι, καὶ δεσμοῖς ἔθελον δεῖν ἀργαλέοισι.
HY.7,13	τὸν δ' οὐκ ἴσχανε δεσμά, λύγοι δ' ἀπὸ τηλόσ' ἔπιπτον
HY.7,14	χειρῶν ἠδὲ ποδῶν: ὁ δὲ μειδιάων ἐκάθητο
HY.7,15	ὄμμασι κυανέοισι, κυβερνήτης δὲ νοήσας
HY.7,16	αὐτίκα οἷς ἑτάροισιν ἐκέκλετο φώνησέν τε:
HY.7,17	δαιμόνιοι τίνα τόνδε θεὸν δεσμεύεθ' ἑλόντες
HY.7,18	καρτερόν; οὐδὲ φέρειν δύναταί μιν νηῦς εὐεργής.
HY.7,19	ἢ γὰρ Ζεὺς ὅδε γ' ἐστὶν ἢ ἀργυρότοξος Ἀπόλλων
HY.7,20	ἠὲ Ποσειδάων: ἐπεὶ οὐ θνητοῖσι βροτοῖσιν
HY.7,21	εἴκελος, ἀλλὰ θεοῖς οἳ Ὀλύμπια δώματ' ἔχουσιν.
HY.7,22	ἀλλ' ἄγετ' αὐτὸν ἀφῶμεν ἐπ' ἠπείροιο μελαίνης
HY.7,23	αὐτίκα, μηδ' ἐπὶ χεῖρας ἰάλλετε μή τι χολωθεὶς
HY.7,24	ὄρσῃ ἀργαλέους τ' ἀνέμους καὶ λαίλαπα πολλήν.
HY.7,25	ὣς φάτο: τὸν δ' ἀρχὸς στυγερῷ ἠνίπαπε μύθῳ:
HY.7,26	δαιμόνι' οὖρον ὅρα, ἅμα δ' ἱστίον ἕλκεο νηὸς
HY.7,27	σύμπανθ' ὅπλα λαβών: ὅδε δ' αὖτ' ἄνδρεσσι μελήσει.
HY.7,28	ἔλπομαι ἢ Αἴγυπτον ἀφίξεται ἢ ὅ γε Κύπρον
HY.7,29	ἢ ἐς Ὑπερβορέους ἢ ἑκαστέρω: ἐς δὲ τελευτὴν
HY.7,30	ἔκ ποτ' ἐρεῖ αὐτοῦ τε φίλους καὶ κτήματα πάντα
HY.7,31	οὕς τε κασιγνήτους, ἐπεὶ ἡμῖν ἔμβαλε δαίμων.
HY.7,32	ὣς εἰπὼν ἱστόν τε καὶ ἱστίον ἕλκετο νηός.
HY.7,33	ἔμπνευσεν δ' ἄνεμος μέσον ἱστίον, ἀμφὶ δ' ἄρ' ὅπλα
HY.7,34	καττάνυσαν: τάχα δέ σφιν ἐφαίνετο θαυματὰ ἔργα.
HY.7,35	οἶνος μὲν πρώτιστα θοὴν ἀνὰ νῆα μέλαιναν
HY.7,36	ἡδύποτος κελάρυζ' εὐώδης, ὤρνυτο δ' ὀδμὴ
HY.7,37	ἀμβροσίη: ναύτας δὲ τάφος λάβε πάντας ἰδόντας.
HY.7,38	αὐτίκα δ' ἀκρότατον παρὰ ἱστίον ἐξετανύσθη
HY.7,39	ἄμπελος ἔνθα καὶ ἔνθα, κατεκρημνῶντο δὲ πολλοὶ
HY.7,40	βότρυες: ἀμφ' ἱστὸν δὲ μέλας εἱλίσσετο κισσὸς
HY.7,41	ἄνθεσι τηλεθάων, χαρίεις δ' ἐπὶ καρπὸς ὀρώρει:
HY.7,42	πάντες δὲ σκαλμοὶ στεφάνους ἔχον: οἱ δὲ ἰδόντες
HY.7,43	νῆ' ἤδη τότ' ἔπειτα κυβερνήτην ἐκέλευον
HY.7,44	γῇ πελάαν: ὁ δ' ἄρα σφι λέων γένετ' ἔνδοθι νηὸς
HY.7,45	δεινὸς ἐπ' ἀκροτάτης, μέγα δ' ἔβραχεν, ἐν δ' ἄρα μέσσῃ
HY.7,46	ἄρκτον ἐποίησεν λασιαύχενα σήματα φαίνων:
HY.7,47	ἂν δ' ἔστη μεμαυῖα, λέων δ' ἐπὶ σέλματος ἄκρου
HY.7,48	δεινὸν ὑπόδρα ἰδών: οἱ δ' εἰς πρύμνην ἐφόβηθεν,
HY.7,49	ἀμφὶ κυβερνήτην δὲ σαόφρονα θυμὸν ἔχοντα
HY.7,50	ἔσταν ἄρ' ἐκπληγέντες: ὁ δ' ἐξαπίνης ἐπορούσας
HY.7,51	ἀρχὸν ἕλ', οἱ δὲ θύραζε κακὸν μόρον ἐξαλύοντες
HY.7,52	πάντες ὁμῶς πήδησαν ἐπεὶ ἴδον εἰς ἅλα δῖαν,
HY.7,53	δελφῖνες δ' ἐγένοντο: κυβερνήτην δ' ἐλεήσας
HY.7,54	ἔσχεθε καί μιν ἔθηκε πανόλβιον εἶπέ τε μῦθον:
HY.7,55	θάρσει δῖ' ἑκάτωρ τῷ ἐμῷ κεχαρισμένε θυμῷ:
HY.7,56	εἰμὶ δ' ἐγὼ Διόνυσος ἐρίβρομος ὃν τέκε μήτηρ
HY.7,57	Καδμηῒς Σεμέλη Διὸς ἐν φιλότητι μιγεῖσα.
HY.7,58	χαῖρε τέκος Σεμέλης εὐώπιδος: οὐδέ πῃ ἔστι
HY.7,59	σεῖό γε ληθόμενον γλυκερὴν κοσμῆσαι ἀοιδήν.
HY.8,1	ἆρες ὑπερμενέτα, βρισάρματε, χρυσεοπήληξ,
HY.8,2	ὀβριμόθυμε, φέρασπι, πολισσόε, χαλκοκορυστά,
HY.8,3	καρτερόχειρ, ἀμόγητε, δορυσθενές, ἕρκος Ὀλύμπου,
HY.8,4	Νίκης εὐπολέμοιο πάτερ, συναρωγὲ Θέμιστος,
HY.8,5	ἀντιβίοισι τύραννε, δικαιοτάτων ἀγὲ φωτῶν,
HY.8,6	ἠνορέης σκηπτοῦχε, πυραυγέα κύκλον ἑλίσσων
HY.8,7	αἰθέρος ἑπταπόροις ἐνὶ τείρεσιν ἔνθα σε πῶλοι
HY.8,8	ζαφλεγέες τριτάτης ὑπὲρ ἄντυγος αἰὲν ἔχουσι:
HY.8,9	κλῦθι βροτῶν ἐπίκουρε, δοτὴρ εὐθαλέος ἥβης,
HY.8,10	πρηῢ καταστίλβων σέλας ὑψόθεν ἐς βιότητα
HY.8,11	ἡμετέρην καὶ κάρτος ἀρήϊον, ὥς κε δυναίμην
HY.8,12	σεύασθαι κακότητα πικρὴν ἀπ' ἐμοῖο καρήνου,
HY.8,13	καὶ ψυχῆς ἀπατηλὸν ὑπογνάμψαι φρεσὶν ὁρμὴν
HY.8,14	θυμοῦ τ' αὖ μένος ὀξὺ κατισχέμεν ὅς μ' ἐρέθῃσι
HY.8,15	φυλόπιδος κρυερῆς ἐπιβαινέμεν: ἀλλὰ σὺ θάρσος
HY.8,16	δὸς μάκαρ, εἰρήνης τε μένειν ἐν ἀπήμοσι θεσμοῖς
HY.8,17	δυσμενέων προφυγόντα μόθον κῆράς τε βιαίους.
HY.9,1	ἄρτεμιν ὕμνει Μοῦσα κασιγνήτην Ἑκάτοιο,
HY.9,2	παρθένον ἰοχέαιραν, ὁμότροφον Ἀπόλλωνος,
HY.9,3	ἥ θ' ἵππους ἄρσασα βαθυσχοίνοιο Μέλητος
HY.9,4	ῥίμφα διὰ Σμύρνης παγχρύσεον ἅρμα διώκει
HY.9,5	ἐς Κλάρον ἀμπελόεσσαν, ὅθ' ἀργυρότοξος Ἀπόλλων
HY.9,6	ἧσται μιμνάζων ἑκατηβόλον ἰοχέαιραν.
HY.9,7	καὶ σὺ μὲν οὕτω χαῖρε θεαί θ' ἅμα πᾶσαι ἀοιδῇ:
HY.9,8	αὐτὰρ ἐγώ σε πρῶτα καὶ ἐκ σέθεν ἄρχομ' ἀείδειν,
HY.9,9	σεῦ δ' ἐγὼ ἀρξάμενος μεταβήσομαι ἄλλον ἐς ὕμνον.
HY.10,1	κυπρογενῆ Κυθέρειαν ἀείσομαι ἥ τε βροτοῖσι
HY.10,2	μείλιχα δῶρα δίδωσιν, ἐφ' ἱμερτῷ δὲ προσώπῳ
HY.10,3	αἰεὶ μειδιάει καὶ ἐφ' ἱμερτὸν θέει ἄνθος.
HY.10,4	χαῖρε θεὰ Σαλαμῖνος ἐϋκτιμένης μεδέουσα
HY.10,5	εἰναλίης τε Κύπρου: δὸς δ' ἱμερόεσσαν ἀοιδήν.
HY.10,6	αὐτὰρ ἐγὼ καὶ σεῖο καὶ ἄλλης μνήσομ' ἀοιδῆς.
HY.11,1	παλλάδ' Ἀθηναίην ἐρυσίπτολιν ἄρχομ' ἀείδειν
HY.11,2	δεινήν, ᾗ σὺν Ἄρηϊ μέλει πολεμήϊα ἔργα
HY.11,3	περθόμεναί τε πόληες ἀϋτή τε πτόλεμοί τε,
HY.11,4	καί τ' ἐρρύσατο λαὸν ἰόντα τε νισόμενόν τε.
HY.11,5	χαῖρε θεά, δὸς δ' ἄμμι τύχην εὐδαιμονίην τε.
HY.12,1	ἥρην ἀείδω χρυσόθρονον ἣν τέκε Ῥείη,
HY.12,2	ἀθανάτην βασίλειαν ὑπείροχον εἶδος ἔχουσαν
HY.12,3	Ζηνὸς ἐριγδούποιο κασιγνήτην ἄλοχόν τε
HY.12,4	κυδρήν, ἣν πάντες μάκαρες κατὰ μακρὸν Ὄλυμπον
HY.12,5	ἁζόμενοι τίουσιν ὁμῶς Διὶ τερπικεραύνῳ.
HY.13,1	δήμητρ' ἠΰκομον σεμνὴν θεὰν ἄρχομ' ἀείδειν,
HY.13,2	αὐτὴν καὶ κούρην, περικαλλέα Περσεφόνειαν.
HY.13,3	χαῖρε θεὰ καὶ τήνδε σάου πόλιν, ἄρχε δ' ἀοιδῆς.
HY.14,1	μητέρα μοι πάντων τε θεῶν πάντων τ' ἀνθρώπων
HY.14,2	ὕμνει Μοῦσα λίγεια Διὸς θυγάτηρ μεγάλοιο,
HY.14,3	ᾗ κροτάλων τυπάνων τ' ἰαχὴ σύν τε βρόμος αὐλῶν
HY.14,4	εὔαδεν, ἠδὲ λύκων κλαγγὴ χαροπῶν τε λεόντων,
HY.14,5	οὔρεά τ' ἠχήεντα καὶ ὑλήεντες ἔναυλοι.
HY.14,6	καὶ σὺ μὲν οὕτω χαῖρε θεαί θ' ἅμα πᾶσαι ἀοιδῇ.
HY.15,1	ἡρακλέα Διὸς υἱὸν ἀείσομαι, ὃν μέγ' ἄριστον
HY.15,2	γείνατ' ἐπιχθονίων Θήβῃς ἔνι καλλιχόροισιν
HY.15,3	Ἀλκμήνη μιχθεῖσα κελαινεφέϊ Κρονίωνι:
HY.15,4	ὃς πρὶν μὲν κατὰ γαῖαν ἀθέσφατον ἠδὲ θάλασσαν
HY.15,5	πλαζόμενος πομπῇσιν ὕπ' Εὐρυσθῆος ἄνακτος
HY.15,6	πολλὰ μὲν αὐτὸς ἔρεξεν ἀτάσθαλα, πολλὰ δ' ἀνέτλη:
HY.15,7	νῦν δ' ἤδη κατὰ καλὸν ἕδος νιφόεντος Ὀλύμπου
HY.15,8	ναίει τερπόμενος καὶ ἔχει καλλίσφυρον Ἥβην
HY.15,9	χαῖρε ἄναξ Διὸς υἱέ: δίδου δ' ἀρετήν τε καὶ ὄλβον.
HY.16,1	ἰητῆρα νόσων Ἀσκληπιὸν ἄρχομ' ἀείδειν
HY.16,2	υἱὸν Ἀπόλλωνος τὸν ἐγείνατο δῖα Κορωνὶς
HY.16,3	Δωτίῳ ἐν πεδίῳ κούρη Φλεγύου βασιλῆος,
HY.16,4	χάρμα μέγ' ἀνθρώποισι, κακῶν θελκτῆρ' ὀδυνάων.
HY.16,5	καὶ σὺ μὲν οὕτω χαῖρε ἄναξ: λίτομαι δέ σ' ἀοιδῇ.
HY.17,1	κάστορα καὶ Πολυδεύκε' ἀείσεο Μοῦσα λίγεια,
HY.17,2	Τυνδαρίδας οἳ Ζηνὸς Ὀλυμπίου ἐξεγένοντο:
HY.17,3	τοὺς ὑπὸ Ταϋγέτου κορυφῇς τέκε πότνια Λήδη
HY.17,4	λάθρῃ ὑποδμηθεῖσα κελαινεφέϊ Κρονίωνι.
HY.17,5	χαίρετε Τυνδαρίδαι, ταχέων ἐπιβήτορες ἵππων.
HY.18,1	ἑρμῆν ἀείδω Κυλλήνιον Ἀργειφόντην
HY.18,2	Κυλλήνης μεδέοντα καὶ Ἀρκαδίης πολυμήλου,
HY.18,3	ἄγγελον ἀθανάτων ἐριούνιον ὃν τέκε Μαῖα
HY.18,4	Ἄτλαντος θυγάτηρ Διὸς ἐν φιλότητι μιγεῖσα
HY.18,5	αἰδοίη: μακάρων δὲ θεῶν ἀλέεινεν ὅμιλον
HY.18,6	ἄντρῳ ναιετάουσα παλισκίῳ ἔνθα Κρονίων
HY.18,7	νύμφῃ ἐϋπλοκάμῳ μισγέσκετο νυκτὸς ἀμολγῷ,
HY.18,8	εὖτε κατὰ γλυκὺς ὕπνος ἔχοι λευκώλενον Ἥρην:
HY.18,9	λάνθανε δ' ἀθανάτους τε θεοὺς θνητούς τ' ἀνθρώπους.
HY.18,10	καὶ σὺ μὲν οὕτω χαῖρε Διὸς καὶ Μαιάδος υἱέ:
HY.18,11	σεῦ δ' ἐγὼ ἀρξάμενος μεταβήσομαι ἄλλον ἐς ὕμνον.
HY.18,12	χαῖρ' Ἑρμῆ χαριδῶτα διάκτορε, δῶτορ ἐάων.
HY.19,1	ἀμφί μοι Ἑρμείαο φίλον γόνον ἔννεπε Μοῦσα,
HY.19,2	αἰγιπόδην δικέρωτα φιλόκροτον ὅς τ' ἀνὰ πίση
HY.19,3	δενδρήεντ' ἄμυδις φοιτᾷ χοροήθεσι νύμφαις
HY.19,4	αἵ τε κατ' αἰγίλιπος πέτρης στείβουσι κάρηνα
HY.19,5	Πᾶν' ἀνακεκλόμεναι νόμιον θεὸν ἀγλαέθειρον
HY.19,6	αὐχμήενθ', ὃς πάντα λόφον νιφόεντα λέλογχε
HY.19,7	καὶ κορυφὰς ὀρέων καὶ πετρήεντα κέλευθα.
HY.19,8	φοιτᾷ δ' ἔνθα καὶ ἔνθα διὰ ῥωπήϊα πυκνά,
HY.19,9	ἄλλοτε μὲν ῥείθροισιν ἐφελκόμενος μαλακοῖσιν,
HY.19,10	ἄλλοτε δ' αὖ πέτρῃσιν ἐν ἠλιβάτοισι διοιχνεῖ,
HY.19,11	ἀκροτάτην κορυφὴν μηλοσκόπον εἰσαναβαίνων.
HY.19,12	πολλάκι δ' ἀργινόεντα διέδραμεν οὔρεα μακρά,
HY.19,13	πολλάκι δ' ἐν κνημοῖσι διήλασε θῆρας ἐναίρων
HY.19,14	ὀξέα δερκόμενος: τότε δ' ἕσπερος ἔκλαγεν οἶον
HY.19,15	ἄγρης ἐξανιών, δονάκων ὕπο μοῦσαν ἀθύρων
HY.19,16	νήδυμον: οὐκ ἂν τόν γε παραδράμοι ἐν μελέεσσιν
HY.19,17	ὄρνις ἥ τ' ἔαρος πολυανθέος ἐν πετάλοισι
HY.19,18	θρῆνον ἐπιπροχέουσ' ἀχέει μελίγηρυν ἀοιδήν.
HY.19,19	σὺν δέ σφιν τότε νύμφαι ὀρεστιάδες λιγύμολποι
HY.19,20	φοιτῶσαι πυκνὰ ποσσὶν ἐπὶ κρήνῃ μελανύδρῳ
HY.19,21	μέλπονται, κορυφὴν δὲ περιστένει οὔρεος ἠχώ:
HY.19,22	δαίμων δ' ἔνθα καὶ ἔνθα χορῶν τοτὲ δ' ἐς μέσον ἕρπων
HY.19,23	πυκνὰ ποσὶν διέπει, λαῖφος δ' ἐπὶ νῶτα δαφοινὸν
HY.19,24	λυγκὸς ἔχει λιγυρῇσιν ἀγαλλόμενος φρένα μολπαῖς
HY.19,25	ἐν μαλακῷ λειμῶνι τόθι κρόκος ἠδ' ὑάκινθος
HY.19,26	εὐώδης θαλέθων καταμίσγεται ἄκριτα ποίῃ.
HY.19,27	ὑμνεῦσιν δὲ θεοὺς μάκαρας καὶ μακρὸν Ὄλυμπον:
HY.19,28	οἷόν θ' Ἑρμείην ἐριούνιον ἔξοχον ἄλλων
HY.19,29	ἔννεπον ὡς ὅ γ' ἅπασι θεοῖς θοὸς ἄγγελός ἐστι
HY.19,30	καί ῥ' ὅ γ' ἐς Ἀρκαδίην πολυπίδακα, μητέρα μήλων,
HY.19,31	ἐξίκετ', ἔνθα τέ οἱ τέμενος Κυλληνίου ἐστίν.
HY.19,32	ἔνθ' ὅ γε καὶ θεὸς ὢν ψαφαρότριχα μῆλ' ἐνόμευεν
HY.19,33	ἀνδρὶ πάρα θνητῷ: θάλε γὰρ πόθος ὑγρὸς ἐπελθὼν
HY.19,34	νύμφῃ ἐϋπλοκάμῳ Δρύοπος φιλότητι μιγῆναι:
HY.19,35	ἐκ δ' ἐτέλεσσε γάμον θαλερόν, τέκε δ' ἐν μεγάροισιν
HY.19,36	Ἑρμείῃ φίλον υἱὸν ἄφαρ τερατωπὸν ἰδέσθαι,
HY.19,37	αἰγιπόδην δικέρωτα πολύκροτον ἡδυγέλωτα:
HY.19,38	φεῦγε δ' ἀναΐξασα, λίπεν δ' ἄρα παῖδα τιθήνη:
HY.19,39	δεῖσε γὰρ ὡς ἴδεν ὄψιν ἀμείλιχον ἠϋγένειον.
HY.19,40	τὸν δ' αἶψ' Ἑρμείας ἐριούνιος εἰς χέρα θῆκε
HY.19,41	δεξάμενος, χαῖρεν δὲ νόῳ περιώσια δαίμων.
HY.19,42	ῥίμφα δ' ἐς ἀθανάτων ἕδρας κίε παῖδα καλύψας
HY.19,43	δέρμασιν ἐν πυκινοῖσιν ὀρεσκῴοιο λαγωοῦ:
HY.19,44	πὰρ δὲ Ζηνὶ καθῖζε καὶ ἄλλοις ἀθανάτοισιν,
HY.19,45	δεῖξε δὲ κοῦρον ἑόν: πάντες δ' ἄρα θυμὸν ἔτερφθεν
HY.19,46	ἀθάνατοι, περίαλλα δ' ὁ Βάκχειος Διόνυσος:
HY.19,47	Πᾶνα δέ μιν καλέεσκον ὅτι φρένα πᾶσιν ἔτερψε.
HY.19,48	καὶ σὺ μὲν οὕτω χαῖρε ἄναξ, ἵλαμαι δέ σ' ἀοιδῇ:
HY.19,49	αὐτὰρ ἐγὼ καὶ σεῖο καὶ ἄλλης μνήσομ' ἀοιδῆς.
HY.20,1	ἥφαιστον κλυτόμητιν ἀείδεο Μοῦσα λίγεια,
HY.20,2	ὃς μετ' Ἀθηναίης γλαυκώπιδος ἀγλαὰ ἔργα
HY.20,3	ἀνθρώπους ἐδίδαξεν ἐπὶ χθονός, οἳ τὸ πάρος περ
HY.20,4	ἄντροις ναιετάασκον ἐν οὔρεσιν ἠΰτε θῆρες.
HY.20,5	νῦν δὲ δι' Ἥφαιστον κλυτοτέχνην ἔργα δαέντες
HY.20,6	ῥηϊδίως αἰῶνα τελεσφόρον εἰς ἐνιαυτὸν
HY.20,7	εὔκηλοι διάγουσιν ἐνὶ σφετέροισι δόμοισιν.
HY.20,8	ἀλλ' ἵληθ' Ἥφαιστε: δίδου δ' ἀρετήν τε καὶ ὄλβον.
HY.21,1	φοῖβε σὲ μὲν καὶ κύκνος ὑπὸ πτερύγων λίγ' ἀείδει
HY.21,2	ὄχθῃ ἐπιθρῴσκων ποταμὸν πάρα δινήεντα
HY.21,3	Πηνειόν: σὲ δ' ἀοιδὸς ἔχων φόρμιγγα λίγειαν
HY.21,4	ἡδυεπὴς πρῶτόν τε καὶ ὕστατον αἰὲν ἀείδει.
HY.21,5	καὶ σὺ μὲν οὕτω χαῖρε ἄναξ, ἵλαμαι δέ σ' ἀοιδῇ.
HY.22,1	ἀμφὶ Ποσειδάωνα θεὸν μέγαν ἄρχομ' ἀείδειν
HY.22,2	γαίης κινητῆρα καὶ ἀτρυγέτοιο θαλάσσης
HY.22,3	πόντιον, ὅς θ' Ἑλικῶνα καὶ εὐρείας ἔχει Αἰγάς.
HY.22,4	διχθά τοι Ἐννοσίγαιε θεοὶ τιμὴν ἐδάσαντο
HY.22,5	ἵππων τε δμητῆρ' ἔμεναι σωτῆρά τε νηῶν.
HY.22,6	χαῖρε Ποσείδαον γαιήοχε κυανοχαῖτα,
HY.22,7	καὶ μάκαρ εὐμενὲς ἦτορ ἔχων πλώουσιν ἄρηγε.
HY.23,1	ζῆνα θεῶν τὸν ἄριστον ἀείσομαι ἠδὲ μέγιστον
HY.23,2	εὐρύοπα κρείοντα τελεσφόρον, ὅς τε Θέμιστι
HY.23,3	ἐγκλιδὸν ἑζομένῃ πυκινοὺς ὀάρους ὀαρίζει.
HY.23,4	ἵληθ' εὐρύοπα Κρονίδη κύδιστε μέγιστε.
HY.24,1	ἑστίη, ἥ τε ἄνακτος Ἀπόλλωνος ἑκάτοιο
HY.24,2	Πυθοῖ ἐν ἠγαθέῃ ἱερὸν δόμον ἀμφιπολεύεις,
HY.24,3	αἰεὶ σῶν πλοκάμων ἀπολείβεται ὑγρὸν ἔλαιον:
HY.24,4	ἔρχεο τόνδ' ἀνὰ οἶκον, ἐπέρχεο θυμὸν ἔχουσα
HY.24,5	σὺν Διὶ μητιόεντι: χάριν δ' ἅμ' ὄπασσον ἀοιδῇ.
HY.25,1	μουσάων ἄρχωμαι Ἀπόλλωνός τε Διός τε:
HY.25,2	ἐκ γὰρ Μουσάων καὶ ἑκηβόλου Ἀπόλλωνος
HY.25,3	ἄνδρες ἀοιδοὶ ἔασιν ἐπὶ χθονὶ καὶ κιθαρισταί,
HY.25,4	ἐκ δὲ Διὸς βασιλῆες: ὁ δ' ὄλβιος ὅν τινα Μοῦσαι
HY.25,5	φίλωνται: γλυκερή οἱ ἀπὸ στόματος ῥέει αὐδή.
HY.25,6	χαίρετε τέκνα Διὸς καὶ ἐμὴν τιμήσατ' ἀοιδήν:
HY.25,7	αὐτὰρ ἐγὼν ὑμέων τε καὶ ἄλλης μνήσομ' ἀοιδῆς.
HY.26,1	κισσοκόμην Διόνυσον ἐρίβρομον ἄρχομ' ἀείδειν
HY.26,2	Ζηνὸς καὶ Σεμέλης ἐρικυδέος ἀγλαὸν υἱόν,
HY.26,3	ὃν τρέφον ἠΰκομοι νύμφαι παρὰ πατρὸς ἄνακτος
HY.26,4	δεξάμεναι κόλποισι καὶ ἐνδυκέως ἀτίταλλον
HY.26,5	Νύσης ἐν γυάλοις: ὁ δ' ἀέξετο πατρὸς ἕκητι
HY.26,6	ἄντρῳ ἐν εὐώδει μεταρίθμιος ἀθανάτοισιν.
HY.26,7	αὐτὰρ ἐπεὶ δὴ τόνδε θεαὶ πολύυμνον ἔθρεψαν,
HY.26,8	δὴ τότε φοιτίζεσκε καθ' ὑλήεντας ἐναύλους
HY.26,9	κισσῷ καὶ δάφνῃ πεπυκασμένος: αἱ δ' ἅμ' ἕποντο
HY.26,10	νύμφαι, ὁ δ' ἐξηγεῖτο: βρόμος δ' ἔχεν ἄσπετον ὕλην.
HY.26,11	καὶ σὺ μὲν οὕτω χαῖρε πολυστάφυλ' ὦ Διόνυσε:
HY.26,12	δὸς δ' ἡμᾶς χαίροντας ἐς ὥρας αὖτις ἱκέσθαι,
HY.26,13	ἐκ δ' αὖθ' ὡράων εἰς τοὺς πολλοὺς ἐνιαυτούς.
HY.27,1	ἄρτεμιν ἀείδω χρυσηλάκατον κελαδεινὴν
HY.27,2	παρθένον αἰδοίην ἐλαφηβόλον ἰοχέαιραν
HY.27,3	αὐτοκασιγνήτην χρυσαόρου Ἀπόλλωνος,
HY.27,4	ἣ κατ' ὄρη σκιόεντα καὶ ἄκριας ἠνεμοέσσας
HY.27,5	ἄγρῃ τερπομένη παγχρύσεα τόξα τιταίνει
HY.27,6	πέμπουσα στονόεντα βέλη: τρομέει δὲ κάρηνα
HY.27,7	ὑψηλῶν ὀρέων, ἰαχεῖ δ' ἔπι δάσκιος ὕλη
HY.27,8	δεινὸν ὑπὸ κλαγγῆς θηρῶν, φρίσσει δέ τε γαῖα
HY.27,9	πόντος τ' ἰχθυόεις: ἡ δ' ἄλκιμον ἦτορ ἔχουσα
HY.27,10	πάντῃ ἐπιστρέφεται θηρῶν ὀλέκουσα γενέθλην.
HY.27,11	αὐτὰρ ἐπὴν τερφθῇ θηροσκόπος ἰοχέαιρα
HY.27,12	εὐφρήνῃ δὲ νόον χαλάσασ' εὐκαμπέα τόξα,
HY.27,13	ἔρχεται ἐς μέγα δῶμα κασιγνήτοιο φίλοιο
HY.27,14	Φοίβου Ἀπόλλωνος Δελφῶν ἐς πίονα δῆμον
HY.27,15	Μουσῶν καὶ Χαρίτων καλὸν χορὸν ἀρτυνέουσα.
HY.27,16	ἔνθα κατακρεμάσασα παλίντονα τόξα καὶ ἰοὺς
HY.27,17	ἡγεῖται χαρίεντα περὶ χροῒ κόσμον ἔχουσα,
HY.27,18	ἐξάρχουσα χορούς: αἱ δ' ἀμβροσίην ὄπ' ἰεῖσαι
HY.27,19	ὑμνεῦσιν Λητὼ καλλίσφυρον ὡς τέκε παῖδας
HY.27,20	ἀθανάτων βουλῇ τε καὶ ἔργμασιν ἔξοχ' ἀρίστους,
HY.27,21	χαίρετε τέκνα Διὸς καὶ Λητοῦς ἠϋκόμοιο:
HY.27,22	αὐτὰρ ἐγὼν ὑμέων καὶ ἄλλης μνήσομ' ἀοιδῆς.
HY.28,1	παλλάδ' Ἀθηναίην κυδρὴν θεὸν ἄρχομ' ἀείδειν
HY.28,2	γλαυκῶπιν πολύμητιν ἀμείλιχον ἦτορ ἔχουσαν
HY.28,3	παρθένον αἰδοίην ἐρυσίπτολιν ἀλκήεσσαν
HY.28,4	Τριτογενῆ, τὴν αὐτὸς ἐγείνατο μητίετα Ζεὺς
HY.28,5	σεμνῆς ἐκ κεφαλῆς, πολεμήϊα τεύχε' ἔχουσαν
HY.28,6	χρύσεα παμφανόωντα: σέβας δ' ἔχε πάντας ὁρῶντας
HY.28,7	ἀθανάτους: ἡ δὲ πρόσθεν Διὸς αἰγιόχοιο
HY.28,8	ἐσσυμένως ὤρουσεν ἀπ' ἀθανάτοιο καρήνου
HY.28,9	σείσασ' ὀξὺν ἄκοντα: μέγας δ' ἐλελίζετ' Ὄλυμπος
HY.28,10	δεινὸν ὑπὸ βρίμης γλαυκώπιδος, ἀμφὶ δὲ γαῖα
HY.28,11	σμερδαλέον ἰάχησεν, ἐκινήθη δ' ἄρα πόντος
HY.28,12	κύμασι πορφυρέοισι κυκώμενος, ἔσχετο δ' ἅλμη
HY.28,13	ἐξαπίνης: στῆσεν δ' Ὑπερίονος ἀγλαὸς υἱὸς
HY.28,14	ἵππους ὠκύποδας δηρὸν χρόνον εἰσότε κούρη
HY.28,15	εἵλετ' ἀπ' ἀθανάτων ὤμων θεοείκελα τεύχη
HY.28,16	Παλλὰς Ἀθηναίη: γήθησε δὲ μητίετα Ζεύς.
HY.28,17	καὶ σὺ μὲν οὕτω χαῖρε Διὸς τέκος αἰγιόχοιο:
HY.28,18	αὐτὰρ ἐγὼ καὶ σεῖο καὶ ἄλλης μνήσομ' ἀοιδῆς.
HY.29,1	ἑστίη ἣ πάντων ἐν δώμασιν ὑψηλοῖσιν
HY.29,2	ἀθανάτων τε θεῶν χαμαὶ ἐρχομένων τ' ἀνθρώπων
HY.29,3	ἕδρην ἀΐδιον ἔλαχες πρεσβηΐδα τιμὴν
HY.29,4	καλὸν ἔχουσα γέρας καὶ τιμήν: οὐ γὰρ ἄτερ σοῦ
HY.29,5	εἰλαπίναι θνητοῖσιν ἵν' οὐ πρώτῃ πυμάτῃ τε
HY.29,6	Ἑστίῃ ἀρχόμενος σπένδει μελιηδέα οἶνον:
HY.29,7	καὶ σύ μοι Ἀργειφόντα Διὸς καὶ Μαιάδος υἱὲ
HY.29,8	ἄγγελε τῶν μακάρων χρυσόρραπι δῶτορ ἐάων,
HY.29,9	ναίετε δώματα καλά, φίλα φρεσὶν ἀλλήλοισιν
HY.29,10	ἵλαος ὢν ἐπάρηγε σὺν αἰδοίῃ τε φίλῃ τε
HY.29,11	Ἑστίῃ: ἀμφότεροι γὰρ ἐπιχθονίων ἀνθρώπων
HY.29,12	εἰδότες ἔργματα καλὰ νόῳ θ' ἕσπεσθε καὶ ἥβῃ.
HY.29,13	χαῖρε Κρόνου θύγατερ, σύ τε καὶ χρυσόρραπις Ἑρμῆς.
HY.29,14	αὐτὰρ ἐγὼν ὑμέων τε καὶ ἄλλης μνήσομ' ἀοιδῆς.
HY.30,1	γαῖαν παμμήτειραν ἀείσομαι ἠϋθέμεθλον
HY.30,2	πρεσβίστην, ἣ φέρβει ἐπὶ χθονὶ πάνθ' ὁπόσ' ἐστίν:
HY.30,3	ἠμὲν ὅσα χθόνα δῖαν ἐπέρχεται ἠδ' ὅσα πόντον
HY.30,4	ἠδ' ὅσα πωτῶνται, τάδε φέρβεται ἐκ σέθεν ὄλβου.
HY.30,5	ἐκ σέο δ' εὔπαιδές τε καὶ εὔκαρποι τελέθουσι
HY.30,6	πότνια, σεῦ δ' ἔχεται δοῦναι βίον ἠδ' ἀφελέσθαι
HY.30,7	θνητοῖς ἀνθρώποισιν: ὁ δ' ὄλβιος ὅν κε σὺ θυμῷ
HY.30,8	πρόφρων τιμήσῃς: τῷ τ' ἄφθονα πάντα πάρεστι.
HY.30,9	βρίθει μέν σφιν ἄρουρα φερέσβιος, ἠδὲ κατ' ἀγροὺς
HY.30,10	κτήνεσιν εὐθηνεῖ, οἶκος δ' ἐμπίπλαται ἐσθλῶν:
HY.30,11	αὐτοὶ δ' εὐνομίῃσι πόλιν κάτα καλλιγύναικα
HY.30,12	κοιρανέουσ', ὄλβος δὲ πολὺς καὶ πλοῦτος ὀπηδεῖ:
HY.30,13	παῖδες δ' εὐφροσύνῃ νεοθηλέϊ κυδιόωσι,
HY.30,14	παρθενικαί τε χοροῖς φερεσανθέσιν εὔφρονι θυμῷ
HY.30,15	παίζουσαι σκαίρουσι κατ' ἄνθεα μαλθακὰ ποίης,
HY.30,16	οὕς κε σὺ τιμήσῃς σεμνὴ θεὰ ἄφθονε δαῖμον.
HY.30,17	χαῖρε θεῶν μήτηρ, ἄλοχ' Οὐρανοῦ ἀστερόεντος,
HY.30,18	πρόφρων δ' ἀντ' ᾠδῆς βίοτον θυμήρε' ὄπαζε:
HY.30,19	αὐτὰρ ἐγὼ καὶ σεῖο καὶ ἄλλης μνήσομ' ἀοιδῆς.
HY.31,1	ἥλιον ὑμνεῖν αὖτε Διὸς τέκος ἄρχεο Μοῦσα
HY.31,2	Καλλιόπη φαέθοντα, τὸν Εὐρυφάεσσα βοῶπις
HY.31,3	γείνατο Γαίης παιδὶ καὶ Οὐρανοῦ ἀστερόεντος:
HY.31,4	γῆμε γὰρ Εὐρυφάεσσαν ἀγακλειτὴν Ὑπερίων
HY.31,5	αὐτοκασιγνήτην, ἥ οἱ τέκε κάλλιμα τέκνα
HY.31,6	Ἠῶ τε ῥοδόπηχυν ἐϋπλόκαμόν τε Σελήνην
HY.31,7	Ἠέλιόν τ' ἀκάμαντ' ἐπιείκελον ἀθανάτοισιν,
HY.31,8	ὃς φαίνει θνητοῖσι καὶ ἀθανάτοισι θεοῖσιν
HY.31,9	ἵπποις ἐμβεβαώς: σμερδνὸν δ' ὅ γε δέρκεται ὄσσοις
HY.31,10	χρυσῆς ἐκ κόρυθος, λαμπραὶ δ' ἀκτῖνες ἀπ' αὐτοῦ
HY.31,11	αἰγλῆεν στίλβουσι, παρὰ κροτάφων τε παρειαὶ
HY.31,12	λαμπραὶ ἀπὸ κρατὸς χαρίεν κατέχουσι πρόσωπον
HY.31,13	τηλαυγές: καλὸν δὲ περὶ χροῒ λάμπεται ἔσθος
HY.31,14	λεπτουργὲς πνοιῇ ἀνέμων, ὑπὸ δ' ἄρσενες ἵπποι
HY.31,15	ἔνθ' ἄρ' ὅ γε στήσας χρυσόζυγον ἅρμα καὶ ἵππους
HY.31,16	θεσπέσιος πέμπῃσι δι' οὐρανοῦ ὠκεανὸν δέ.
HY.31,17	χαῖρε ἄναξ, πρόφρων δὲ βίον θυμήρε' ὄπαζε:
HY.31,18	ἐκ σέο δ' ἀρξάμενος κλῄσω μερόπων γένος ἀνδρῶν
HY.31,19	ἡμιθέων ὧν ἔργα θεοὶ θνητοῖσιν ἔδειξαν.
HY.32,1	μήνην ἀείδειν τανυσίπτερον ἔσπετε Μοῦσαι
HY.32,2	ἡδυεπεῖς κοῦραι Κρονίδεω Διὸς ἵστορες ᾠδῆς:
HY.32,3	ἧς ἄπο αἴγλη γαῖαν ἑλίσσεται οὐρανόδεικτος
HY.32,4	κρατὸς ἀπ' ἀθανάτοιο, πολὺς δ' ὑπὸ κόσμος ὄρωρεν
HY.32,5	αἴγλης λαμπούσης: στίλβει δέ τ' ἀλάμπετος ἀὴρ
HY.32,6	χρυσέου ἀπὸ στεφάνου, ἀκτῖνες δ' ἐνδιάονται,
HY.32,7	εὖτ' ἂν ἀπ' Ὠκεανοῖο λοεσσαμένη χρόα καλὸν
HY.32,8	εἵματα ἑσσαμένη τηλαυγέα δῖα Σελήνη
HY.32,9	ζευξαμένη πώλους ἐριαύχενας αἰγλήεντας
HY.32,10	ἐσσυμένως προτέρωσ' ἐλάσῃ καλλίτριχας ἵππους
HY.32,11	ἑσπερίη διχόμηνος: ὅ τε πλήθει μέγας ὄγμος,
HY.32,12	λαμπρόταταί τ' αὐγαὶ τότ' ἀεξομένης τελέθουσιν
HY.32,13	οὐρανόθεν: τέκμωρ δὲ βροτοῖς καὶ σῆμα τέτυκται.
HY.32,14	τῇ ῥά ποτε Κρονίδης ἐμίγη φιλότητι καὶ εὐνῇ:
HY.32,15	ἡ δ' ὑποκυσαμένη Πανδείην γείνατο κούρην
HY.32,16	ἐκπρεπὲς εἶδος ἔχουσαν ἐν ἀθανάτοισι θεοῖσι.
HY.32,17	χαῖρε ἄνασσα θεὰ λευκώλενε δῖα Σελήνη
HY.32,18	πρόφρον ἐϋπλόκαμος: σέο δ' ἀρχόμενος κλέα φωτῶν
HY.32,19	ᾄσομαι ἡμιθέων ὧν κλείουσ' ἔργματ' ἀοιδοὶ
HY.32,20	Μουσάων θεράποντες ἀπὸ στομάτων ἐροέντων.
HY.33,1	ἀμφὶ Διὸς κούρους ἑλικώπιδες ἔσπετε Μοῦσαι
HY.33,2	Τυνδαρίδας Λήδης καλλισφύρου ἀγλαὰ τέκνα,
HY.33,3	Κάστορά θ' ἱππόδαμον καὶ ἀμώμητον Πολυδεύκεα,
HY.33,4	τοὺς ὑπὸ Ταϋγέτου κορυφῇ ὄρεος μεγάλοιο
HY.33,5	μιχθεῖσ' ἐν φιλότητι κελαινεφέϊ Κρονίωνι
HY.33,6	σωτῆρας τέκε παῖδας ἐπιχθονίων ἀνθρώπων
HY.33,7	ὠκυπόρων τε νεῶν, ὅτε τε σπέρχωσιν ἄελλαι
HY.33,8	χειμέριαι κατὰ πόντον ἀμείλιχον: οἱ δ' ἀπὸ νηῶν
HY.33,9	εὐχόμενοι καλέουσι Διὸς κούρους μεγάλοιο
HY.33,10	ἄρνεσσιν λευκοῖσιν ἐπ' ἀκρωτήρια βάντες
HY.33,11	πρύμνης: τὴν δ' ἄνεμός τε μέγας καὶ κῦμα θαλάσσης
HY.33,12	θῆκαν ὑποβρυχίην, οἱ δ' ἐξαπίνης ἐφάνησαν
HY.33,13	ξουθῇσι πτερύγεσσι δι' αἰθέρος ἀΐξαντες,
HY.33,14	αὐτίκα δ' ἀργαλέων ἀνέμων κατέπαυσαν ἀέλλας,
HY.33,15	κύματα δ' ἐστόρεσαν λευκῆς ἁλὸς ἐν πελάγεσσι,
HY.33,16	ναύταις σήματα καλὰ πόνου σφίσιν: οἱ δὲ ἰδόντες
HY.33,17	γήθησαν, παύσαντο δ' ὀϊζυροῖο πόνοιο.
HY.33,18	χαίρετε Τυνδαρίδαι ταχέων ἐπιβήτορες ἵππων:
HY.33,19	αὐτὰρ ἐγὼν ὑμέων καὶ ἄλλης μνήσομ' ἀοιδῆς.
HY.34,1	αἰδεῖσθε ξενίων κεχρημένον ἠδὲ δόμοιο
HY.34,2	οἳ πόλιν αἰπεινὴν νύμφης ἐρατώπιδος Ἥρης
HY.34,3	ναίετε, Σαιδήνης πόδα νείατον ὑψικόμοιο,
HY.34,4	ἀμβρόσιον πίνοντες ὕδωρ ξανθοῦ ποταμοῖο
HY.34,5	Ἕρμου καλὰ ῥέοντος ὃν ἀθάνατος τέκετο Ζεύς.
IL.1,1A	ἕσπετε νῦν μοι Μοῦσαι Ὀλύμπια δώματ ἔχουσαι
IL.1,1A	Μούσας ἀείδω καὶ Ἀπόλλωνα κλυτότοξον
IL.1,2A	ὅππως δὴ μῆνίς τε χόλος θ' ἕλε Πηλείωνα,
IL.1,3A	Λητοῦς τ' ἀγλαὸν υἱόν: ὁ γὰρ βασιλῆι χολωθεὶς
IL.1,73A	ὅς μιν ἀμειβόμενος ἔπεα πτερόεντα προσηύδα:
IL.1,219A	ὣς εἰπὼν πάλιν ὦσε μέγα ξίφος οὐδ' απίθησε
IL.1,446A	ὥς εἰπών: τοὶ δ' ὦκα θεῷ ἱερὴν ἑκατόμβην
IL.1,464A	σπλάγχνα δ' ἄρ' ἀμπείραντες ὑπείρεχον Ἡφαίστοιο
IL.2,55A	αὐτὰρ ἐπεί ρ' ἤγερθεν ὁμηγερέες τ' ἐγένοντο,
IL.2,56A	τοῖσι δ' ἀνιστάμενος μετέφη κρείων Ἀγαμέμνων
IL.2,60A	ἀνώγει σε πατὴρ ὑψίζυγος αἰθέρι ναίων
IL.2,61A	Τρωσὶ μαχήσασθαι προτὶ Ἴλιον: ὡς ὁ μὲν εἰπὼν
IL.2,156A	εἰ μὴ Ἀθηναίη λαοσσόος ἦλθ' ἀπ Ὀλύμπου
IL.2,557A	Ἀἴας δ' ἐκ Σαλαμῖνος ἄγεν νέας ἔκ τε Πολίχνης
IL.2,558A	ἔκ τ' Αἰγειρούσσης Νισαίης τε Τριπόδων τε
IL.2,563A	Τυδείδης οὗ πατρὸς ἔχων μένος οἰνείδαο
IL.2,568A	ἐν δ' ἄνδρες πολέμοιο δαήμονες ἐστιχόωντο
IL.2,568B	Ἀργεῖοι λινοθώρηκες κέντρα πτολέμοιο
IL.2,681A	οἳ δ' Ἅργος εἶχον τὸ Πελασγικὸν, οὖθαρ ἀρούρης
IL.2,718A	τῶν αὖ ἡγεμόνευε Φιλοκτήτης ἀγὸς ἀνδρῶν
IL.2,783A	χώρῳ ἔνι δρυόεντι Ὕδης ἐν πίονι δήμῳ
IL.2,798A	ἔνθα ἴδον π[λείστους Φρύγας ἀ]νέρας αἰο[λοπώλους
IL.2,848A	Πηλέγονός θ' υἱὸς περιδέξιος Ἀστεροπαῖος
IL.2,855A	Καύκωνας δ' αὖτ' ἦγε Πολυκλέος υἱὸς ἀμύμων
IL.2,855B	οἳ περὶ Παρθένιον ποταμὸν κλυτὰ δώματ' ἔναιον
IL.2,856A	αὐτὰρ Ἀμαζώνων Ὀδίος καὶ Ἐπίστροφος ἦρχον
IL.2,857A	ἔλθοντ ἐξ Ἀλόπης ὅθ' Ἀμαζονίδων γένος ἐστί
IL.2,866A	Τμώλῳ ὑπὸ νιφόεντι Ὕδης ἐν πίονι δήμῳ
IL.3,40A	μηδέ τι γούνασιν οἷσιν ἐφέσσασθαι φίλον υἱόν
IL.3,86A	ὀφρ' εἴπω τά με θυμὸς ἐνὶ στήθεσσι ἀνώγε[ν
IL.3,302A	εὐχόμενοι μέγα δ' ἔκτυπε μητίετα Ζεὺς
IL.3,302B	ἐξ Ἴδης βρον]τῶν ἐπί δε στεροπὴν ἐφέηκεν
IL.3,302C	θησέμεναι] γὰρ ἔμελλεν ἐτ' ἄλγεά τε στοναχάς τε
IL.3,302D	Τρωσί τε καὶ] Δαναοῖσιν ἀνὰ κρατερὰς ὑσμίνας
IL.3,302E	αὐτὰρ ἐπεί ῥ' ὄ]μεσέν τε τελεύτησέν τε τὸν ὅρκον
IL.3,304A	Τρ]ῶες καὶ Δάρδανοι
IL.3,304B	ὄφρ' εἴπω τά μ[ε θυ]μὸς ἐνὶ στήθεσσιν ἀνώγε[ν
IL.3,306A	οὐ γὰρ πὼ τλαιῆν [ποτ' ἐν ὀφθα]λμοῖσι ὁρᾶσθαι
IL.3,338A	ἀμφὶ δ' ἄρ' ὤμοισιν βάλετ' ἀσπίδα τερσανόεσσαν
IL.3,423A	αὐτη δ' ἄντιον ἷζεν Ἀλεξάνδροιο ἄνακτος
IL.4,218A	αἷμ' ἐκμυζήσαντ' ἐπί τ' ἤπια φάρμακ' ἔπασσον
IL.4,416A	Τρώων ἐκπέρσωσ' εὖ ναιόμενον πτολίεθρον
IL.5,58A	αἰόλα παμφανόωντα παρέτρεσαν δέ οἱ ἵπποι
IL.5,58B	ὠκύποδες τοῦ δ' αὖθι λύθη ψυχή τε μένος τε
IL.5,467A	εὔχεται ἐκγεγάμεν, μήτηρ δέ οἵ ἐστ' Ἀφροδίτη
IL.5,764A	τὴν δ' αὖτε προσέειπε πατὴρ ἀνδρῶν τε θεῶν τε
IL.5,764B	τὴν δ' ἠμείβετ' ἔπειτα πατὴρ ἀνδρῶν τε θεῶν τε
IL.6,6B	μεσσηγὺς ποταμοῖο Σκαμάνδρου καὶ Σιμόεντος
IL.6,71A	Τρώων ἂμ πεδίον συλήσομεν ἔντεα νεκρούς
IL.6,111A	Τρῶες καὶ Λύκιοι καὶ Δάρδανοι ἀγχιμαχηταί
IL.6,112A	ἀνέρες ἔστε θοοὶ καὶ ἀμύνετον ἄστεϊ λώβην.
IL.6,288A	ἡ δ' εἰς οἶκον ἰοῦσα παρίστατο φωριαμοῖσιν
IL.7,151A	ἀντίβιον μαχέσασθαι ἐν αἰνῇ δηϊοτῆτι
IL.7,234A	Αἶαν ἁμαρτοεπὲς βουγάιε ποῖον ἔειπας
IL.8,131A	Τρῶες ὑπ' Ἀργείων, ἔλιπον δέ κεν Ἕκτορα δῖον
IL.8,131B	χαλκῷ δηιόωντα, δάμασσε δέ μιν Διομήδης
IL.8,199A	χερσίν δ' ἀ]μφοτέραισι ἕ[λε χθόνα πουλυβότειραν
IL.8,216A	ἔνθά κε λοιγὸς ἔην καὶ ἀμήχανα ἔργα γέ]νοντο
IL.8,252A	Ζεὺς δὲ πατὴρ ὤτρυνε φ ...
IL.8,252B	εἶξαν δὲ Τρῶες τυτθὸν Δα[ναῶν...]
IL.8,547A	ἕρδον δ' ἀθανάτοισι τελήεσσας ἑκατόμβας
IL.8,549A	ἡδεῖαν: τῆς δ' οὔ τι θεοὶ μάκαρες δατέοντο
IL.8,549B	οὐδ' ἐθέλον: μάλα γάρ σφιν ἀπήχθετο Ἴλιος ἱρή
IL.8,549C	καὶ Πρίαμος καὶ λαὸς εὐμμελίω Πριάμοιο
IL.9,23A	ἤτοι ὅ γ' ὡς εἰπὼν κατ' ἄρ' ἕζετο θυμὸν ἀχεύων
IL.9,24A	τοῖσι δ' ἀνιστάμενος μετέφη κρατερὸς Διομήδης
IL.9,119A	ἢ οἴνῳ μεθύων ἤ μ' ἔβλαψαν θεοὶ αὐτοί
IL.9,140A	τὴν γὰρ ἀπ' αὖτις ἐγὼ δώσω ξανθῷ Μενελάῳ
IL.9,159A	οὕνεκ' ἐπεί κε λάβῃσι πέλωρ ἔχει οὐδ' ἀνίησιν
IL.9,224A	καί μιν φωνήσας ἔπεα πτερόεντα προσηύδα
IL.9,458A	τόν μὲν ἐγὼ βούλευσα κατακτάμεν ὀξέι χαλχῷ
IL.9,458B	ἀλλά τις ἀθανάτων παῦσεν χόλον, ὅς ῥ' ἐπὶ θυμῷ
IL.9,458C	δήμου θῆκε φάτιν καὶ ὀνείδεα πόλλ' ἀνθρώπων,
IL.9,458D	ὡς μὴ πατροφόνος μετ' Ἀχαιοῖσιν καλεοίμην
IL.9,539A	θρέψεν ἔπι χλούνην σῦν ἄγριον οὐδὲ ἐῴκει
IL.9,539B	θηρί γε σιτοφάγῳ ἀλλὰ ῥίῳ ὑλήεντι
IL.9,627A	εἰπέμεν Ἀτρεΐδῃς Ἀγαμέμνονι καὶ Μενελάῳ
IL.10,159A	μή τις σοι εὕδοντι μεταφρένῳ ἐν δόρυ πήξῃ
IL.10,306A	καλοὺς οἳ φορέουσιν ἀμύμονα Πηλείωνα
IL.10,349A	ὣς ἔφατ' οὐδ' ἀπίθησε βοὴν ἀγαθὸς Διομήδης
IL.10,350A	ἐλθόντες δ' ἑκάτερθε παρὲξ ὁδοῦ ἐν νεκύεσσι
IL.10,446A	τόν δ' ἠμείβετ' ἔπειτα βοὴν ἀγαθὸς Διομήδης
IL.11,485A	χάλκεον ἑπταβόειον, ὅ οἱ Τυχίος κάμε τεύχων
IL.11,543A	Ζεὺς γάρ οἱ νεμέσασχ' ὅτ' ἀμείνονι φωτὶ μάχοιτο.
IL.11,607A	τόν δ' ἠμείβετ' ἔπειτα ποδάρκης δῖος Ἀχιλλεύς:
IL.11,795A	[ἀργυρόπεζα Θέτις θυγάτηρ ἁλίοι]ο γέροντος
IL.11,795B	... [νεῶν ἐν ἀγ]ῶνι θοάων
IL.11,827A	Ἕκτορος, ὃς τάχα νῆας ἐνιπλείση πυρῒ κηλείῳ
IL.11,827B	δηιῶσαι Δαναοὺς παρὰ θῖν' ἁλός: αὐτὰρ Ἀχιλλεὺς
IL.11,827C	ἐσ]θλὸς ἐ[ὼν] Δαναῶν οὐ κήδεται οὐδ' ἐλεαίρει
IL.12,90A	τεῖχος τε ῥήξειν καὶ ἐνιπρήσειν πυρὶ νῆας
IL.12,130A	υἱὸν ὑπερθύμοιο Κορώνου Καινεΐδαο
IL.12,162A	χερσὶ καταπρηνέσσ' ὀλοφυρόμενός δε προσηύδα
IL.12,229A	τόν δ' ἠμείβετ' ἔπειτα μέγας κορυθαίολος Ἕκτωρ:
IL.12,328A	δώσει ἀποκτάμενος κλυτὰ τεύχεα καὶ δορὺ μακρόν
IL.12,424A	βάλλον ἀμυνόμενοι χαλκήρεσιν ἐγχείῃσι
IL.13,18A	καὶ κορυφαὶ Τρώων τε πόλις καὶ νῆες Ἀχαιῶν
IL.13,218A	τῷ μιν ἐεισάμενος προσέφη κρείων Ἐνοσίχθων
IL.13,367A	φοιτῶν ἔνθα καὶ ἔνθα θοὰς ἐπὶ νῆας Ἀχαιῶν
IL.13,433A	πρὶν Ἀντηνορίδας τραφέμεν καὶ Πανθόου υἷας
IL.13,433B	Πριαμίδας θ', οἳ Τρωσὶ μετέπρεπον ἱπποδάμοισιν
IL.13,433C	ἕως ἔθ' ἥβην εἶχεν ὄφελλε δὲ κούριον ἄνθος
IL.13,566A	πάντοσε παπταίνων μή τις χρόα καλὸν ἐπαύρῃ
IL.13,808A	λίην γάρ σφιν πᾶσιν ἐκέκριτο θάρσεϊ πολλῷ
IL.14,241A	αὐτὰρ ἐπὴν δὴ νῶϊ κατευνηθέντε ἴδηαι
IL.14,241B	ἀγγεῖλαι τάδε πάντα Ποσειδάωνι ἄνακτι
IL.14,246A	ἀνδράσιν ἠδὲ θεοῖς, πλείστην δ' ἐπὶ γαῖαν ἵησιν
IL.14,263A	ὣς φάτο: μείδησεν δὲ θεὰ λευκώλενος Ἥρη
IL.14,263B	χειρί τέ μιν κατέρεξεν.
IL.14,269A	Πασιθέην, ἧς αἰὲν ἱμείρεαι ἤματα πάντα
IL.14,278A	ὤμνυε δ' ἐκ πέτρης καταλειβόμενον Στυγὸς ὕδωρ
IL.14,306A	εἰ κείνω γ' ἐπέεσσι παραιπεπιθοῦσα φίλον κῆρ
IL.14,306B	εἰς εὐνὴν ἀνέσαιμι ὁμοιωθῆναι φιλότητι
IL.14,351A	δή ῥα τότ' ὀφθαλμοῖσι Διὸς χύτο νήδυμος ὕπνος
IL.15,5A	ἕζετο δ' ὀρθωθεὶς μαλακὸν δ' ἔνδυνε χιτῶνα
IL.15,21A	πρὶν πότε δή σ' ἀπέλυσα ποδῶν, μύδρους δ' ἐνὶ Τροίῃ
IL.15,21B	κάββαλον, ὄφρα πέλοιτο καὶ ἐσσομένοισι πυθέσθαι
IL.15,78A	Ζῆν' ὑποταρβήσασα νόος δέ οἱ ἄλλα μενοίνα
IL.15,689A	ἀλλὰ πολὺ προθέεσκε τὸ ὃν μένος οὐδενὶ εἴκων
IL.16,93A	μή σ' ἀπογυμνώθεντα λάβῃ κορυθαίολος Ἕκτωρ.
IL.16,129A	Μυρμιδόνων ἤν πού τι φόως Δαναοῖσι γένηται
IL.16,467A	ὁ δὲ Πήδασον ἀγλαὸν ἵππον
IL.16,467B	τόν ῥά ποτ' Ἠετίωνος ἑλὼν πόλιν ἤγαγ Ἀχιλλεύς,
IL.16,467C	ὃς καὶ θνητὸς ἐὼν ἕπεθ ἵπποις ἀθανάτοισι,
IL.16,467D	τὸν βάλε δεξιὸν ὦμον
IL.16,607A	Μηριόνης δ' ἀνέπαλτο φίλον δέ οἱ ἦτορ ἰάνθη
IL.16,666A	καὶ τότ' ἄρ' ἐξ Ἴδης προσέφη Ζεὺς ὃν φίλον υἱόν.
IL.16,867A	ἤματι τῷ ὅτε γῆμε Θέτιν λιπαροκρήδεμνον
IL.17,199A	τεύχεσι λαμπόμενον μεγαθύμου Πηλείωνος
IL.17,455A	αὐτὸς δ' Οὔλυμπόνδε μετ' ἀθανάτοισι βεβήκει
IL.17,456A	μένος πολυθαρσὲς ἐνῆκεν
IL.17,456B	αὐτὸς δ' Οὔλυμπόνδε μετ' ἀθανάτοισι βεβήκει
IL.17,582A	Ἕκτορα δὲ φρένα δῖος Ἄρης ὄτρυνε μετελθῶν,
IL.17,648A	ὡς ἔφατ' εὐχόμενος, τοῦ δ' ἔκλυε μητίετα Ζεύς
IL.17,683A	θεσπέσιον γάρ σφιν φόβον ἔμβαλε Φοῖβος Ἀπόλλων.
IL.18,97A	τήν δ' αὖτε προσέειπε ποδάρκης δῖος Ἀχιλλεύς.
IL.18,155A	ὅς μιν τρὶς μετόπισθε ποδῶν λάβε καὶ μεγ' ἀΰτει
IL.18,156A	ἑλκέμεναι μεμαώς, κεφαλὴν δέ ἑ θυμὸς ἀνώγει
IL.18,157A	πῆξαι ἀνὰ σκολόπεσσι ταμόνθ ἁπαλῆς ἀπὸ δειρῆς,
IL.18,230A	ἔνθα δὲ κοῦροι ὄλοντο δυώδεκα πάντες ἄριστοι
IL.18,231A	οἷσιν ἐνὶ βελέεσσι.
IL.18,551A	καρπὸν Ἐλευσινίης Δημήτερος ἀγλαοδώρου
IL.18,604A	μετὰ δέ σφιν ἐμέλπετο θεῖος ἀοιδὸς φορμίζων
IL.18,608A	ἐν δὲ λιμὴν ἐτέτυ[κτο] ἑανοῦ κασσιτέρ[οιο]
IL.18,608B	κλυζ[ομ]ένῳ ἴκ[ελο]ς δοιώ δ' ἀνὰ φυσιόω[ντεσ]
IL.18,608C	ἀργύ[ρεοι] δελφῖνε[ς ἐ]φοίνεον ἕλλοπας [ἰχθῦσ]
IL.18,608D	τουδ' [ὑπ]ὸ χάλκε[ιοι τρέον ἰ]χθύες. α[ὐ]τὰ[ρ ἐπ' ἀκταῖσ]
IL.18,617A	τεύχεα καλὰ φέρουσα παρ' Ἡφαίστοιο ἄνακτος
IL.19,39A	ἡ μὲν ἄρ' ὣς ἔρξασ' ἀπέβη Θέτις ἀργυρόπεζα
IL.19,76A	τοῖσι δ' ἀνιστάμενος μετέφη κρείων Ἀγαμέμνων
IL.19,77A	μῆνιν ἀναστενάχων καὶ ὑφ' ἕλκεος ἄλγεα πάσχων
IL.19,137A	ἢ οἴνῳ μεθύων ἤ μ' ἔβλαψαν θεοὶ αὐτοί
IL.19,145A	τὸν δ' ἠμείβετ' ἔπειτα ποδάρκης δῖος Ἀχιλλεύς
IL.19,361A	ἐκ νηῶν ἐχέοντο. βοὴ δ' ἄσβεστος ὀρώρει
IL.20,30A	οὐ μέντοι μοῖρ' ἐστὶν ἔτι ζωοῦ Ἀχιλῆος
IL.20,30B	Ἰλίου ἐκπέρσαι εὖ ναιόμενον πτολίεθρον
IL.20,30C	πέρσει δουράτεος ἵππος καὶ μῆτις Ἐπειοῦ
IL.20,138A	εἰ δέ κεν ὣς ἄρχωσιν Ἄρης καὶ Φοῖβος ἀπόλλων
IL.20,222A	ἐν μαλακῷ λειμῶνι καὶ ἄνθεσιν εἰαρινοῖσιν
IL.20,273A	δεύτερον αὖτ' Ἀχιλεὺς μελίην ἰθυπτίωνα
IL.20,274A	ἀσπίδα νύξ' εὔχαλκον ἀμύμονος Αἰνείαο,
IL.21,96A	ᾧ σὺ μάλιστα χολωαι ἐνὶ φρεσὶν οἶδα καὶ αὐτός
IL.22,10A	Ἰλίου ἐξαλαπάξαι ἐϋκτίμενον πτολίεθρον
IL.22,158A	φεῦγ' υἱὸς Πριάμοιο, δίωκε δὲ δῖος Ἀχιλλεύς
IL.22,378A	Ἀτρείδη τε καὶ ἄλλοι ἀριστῆες Παναχαιῶν
IL.22,378B	ὦ φίλοι ἥρωες Δαναοὶ θεράποντες Ἄρηος
IL.22,388A	ζωὸς ἐν Ἀργείοισι φιλοπτολέμοισι μετείω:
IL.23,81A	μαρνάμενον δηΐοις Ἑλένης ἕνεκ' ἠϋκόμοιο
IL.23,83A	ἀλλ' ἵνα πέρ σε καὶ αὐτὸν ὁμοίη γαῖα κεκεύθῃ
IL.23,83B	χρυσέῳ ἐν ἀμφιφορεῖ τόν τοι πόρε πότνια μήτηρ
IL.23,183A	ὠμῆσ] ταῖς φαγέειν τόσα γὰρ κακ' ἐμήσατ' Ἀχαιούς
IL.23,195A	ἀρνῶν πρωτογόνων ῥέξειν κλειτὴν ἑκατόμβην
IL.23,213A	πνοιῇ ὕπο λιγυρῇ νέφεα κλονέοντες ὄπισθεν
IL.23,221A	κικλ]ήσκων ψυχὴν Πατρόκ[λου τεθ]νηῶ[τος
IL.23,223A	χήρωσεν δ[ὲ γυναῖκα μυχῷ θαλάμοιο νέοιο]
IL.23,223B	ἀρη[τὸ]ν δὲ τ[οκεῦσι γόον καὶ πένθος ἔθηκε]
IL.23,332A	ἠὲ σκῖρος ἔην, νῦν αὖ θέτο τέρματ' Ἀχιλλεύς.
IL.23,535A	τὰ τρίτα δ' Ἀντίλοχος, τέτρατα ξανθὸς Μενέλαος
IL.23,535B	πεμπτὰ δὲ Μηριόνης θεράπων ἐῢς Ἰδομενῆος
IL.23,805A	ὁππότερός κε πρόσθεν ἐπιγράψας χρόα καλὸν
IL.23,806A	φθήῃ ἐπευξάμενος διά τ' ἔντεα καὶ φόνον ἀνδρῶν.
IL.23,870A	σπερχόμενος δ' ἄρα Μηριόνης ἐπεθήκατ' ὀϊστὸν
IL.23,870B	τόξῳ: ἐν γὰρ χερσὶν ἔχεν
IL.24,30A	τὴν δ' ᾔνησ' ἥ οἱ κεχαρισμένα δῶρ' ὀνόμηνε.
IL.24,205A	ἀθανάτοι ποίησαν Ὀλύμπια δώματ' ἔχοντες
IL.24,513A	αὐτὰρ ἐπεὶ κλαίων τε κυλινδόμενός τ' ἐκορέσθη
IL.24,528A	κηρῶν ἔμπλειοι ὁ μὲν ἐσθλῶν, αὐτὰρ ὁ δειλῶν
IL.24,804A	ὣς οἵ γ' ἀμφίεπον τάφον Ἕκτορος, ἦλθε δ' Ἀμαζών
IL.24,805A	Ἄρηος θυγάτηρ μεγαλήτορος ἀνδροφόνοιο,
OD.1,38A	πέμψαντες Μαίης ἐρικυδέος ἀγλαὸν υἱὸν
OD.1,93A	κεῖθεν δ' ἐς Κρήτην τε παρ' Ἰδομενῆα ἄνακτα,
OD.1,93B	ὃς γὰρ δεύτατος ἦλθεν Ἀχαιῶν χαλκοχιτώνων
OD.1,148A	νώμησεν δ' ἄρα πᾶσιν ἐπαρξάμενοι δεπαέσσιν
OD.2,51A	ἄλλοι θ' οἳ νήσοισιν ἐπικρατέουσιν ἄριστοι,
OD.2,51B	Δουλιχίῳ τε Σάμῃ τε καὶ ὑλήεντι Ζακύνθῳ
OD.3,230A	Τηλέμαχ' ὑψαγόρη μέγα νήπιε, ποῖον ἔειπες
OD.3,416A	αὐτὰρ ἐπεί ῥ' ἤγερθεν ὁμηγερέες τ' ἐγένοντο
OD.4,93A	οὐδέ τι βουλόμενος, ἀλλὰ κρατερῆς ὑπ' ἀνάγκης
OD.4,228A	ἢ τόσα φάρμακα ἠίδη ὅσα τρέφει εὐρεῖα χθῶν
OD.4,265A	τὴν δ' αὖτε προσέειπε βοὴν ἀγαθὸς Μενέλαος
OD.4,399A	τοὶ γὰρ ἐγὼν ἐρέω, σὺ δ' ἐνὶ φρεσὶ βάλλεο σῇσιν
OD.4,796A	καλῇ τε μεγάλῃ τε καὶ ἀγλαὰ ἔργ' εἰδυίῃ
OD.5,61A	δαιομένων: νύμφη δὲ εὐπλοκαμοῦσα Καλυψώ
OD.5,104A	ὃς νῦν με προέηκε τεῒν τάδε μυθήσασθαι
OD.6,106A	ἀγρόμεναι παίζουσιν ἀνὰ δρία παιπαλόεντα
OD.6,153A	εἰ δ' αὖ γε βροτός ἐσσ', οἳ ἀρούρης καρπὸν ἔδουσι
OD.6,209A	ἀλλ' ἄγε οἱ δότε φάρος εὐπλυνὲς ἠδὲ χιτῶνα
OD.8,412A	τὸν δ' ἠμείβετ' ἔπειτα πολύτλας δῖος Ὀδυσσεύς
OD.9,412A	τοῦ γὰρ δὴ πάις ἐσσί, πατὴρ δὲ σὸς εὔχεται εἶναι
OD.9,519A	...] τάδε πάντα τελευτήσεσθαι ἔφασκεν
OD.9,537A	ἐξ αὐλῆς ἀνελὼν ὅθι οἱ θυρεὸς... ος ε...
OD.10,18A	πέμπει, οὐδέ τε κεῖνος ἀναίνετο, δῶκε δὲ πομπήν
OD.10,18B	προφρονέως δείρας
OD.10,56A	ἀλλ' ὅτε δὴ τὴν νῆσον ἱκάνομεν
OD.10,242A	παντοίης ὕλης ἐτίθει μελιηδέα καρπόν
OD.10,459A	βοῦς περιταμνομένους ἠδ' οἰῶν πώεα καλά
OD.10,502A	ζωὸς ἐών: χαλεπὸν δὲ τά γε ζωοῖσιν ὁρᾶσθαι
OD.11,178A	κτῆσιν ἐμὴν δμῶιάς τε καὶ ὑψερεφὲς μέγα δῶμα
OD.11,178B	εὐνήν τ' αἰδομένη πόσιος δήμοιό τε φήμην
OD.11,526A	ἔνθ' ἄλλοι πάντες κατὰ δούριον ἵππον Ἀχαιοὶ
OD.12,133A	αὐτοκασιγνήτη Θέτιδος λιπαροπλοκάμοιο
OD.17,603A	αὐτὰρ ἐπεὶ δείπνησε καὶ ἤραρε θυμὸν ἐδωδῇ
OD.19,224A	ἀλλὰ καὶ ὣς ἐρέω ὥς μοι φρεσὶν εἴδεται εἶναι
OD.19,494A	ἕξω δ' ἠΰτε περ κρατερὴ δρῦς ἠὲ σίδηρος
OD.21,353A	ὣς φάτο, ῥίγησεν δὲ περίφρων Πηνελόπεια
OD.21,386A	ὣς ἔφαθ' ,ἡ δὲ μάλ' ὀτραλέως τὸν μῦθον ἄκουσε
OD.22,43A	ἔνθ' ἄλλοι μὲν πάντες ακὴν ἐγένοντο σιωπῇ
HY.2,19A	αὐτῇσι σταφυλῇσι μελαίνῃσιν κομόωντες
HY.2,256A	ἄφρονε[σ] ἄνθ[ρω]ποι δυστλήμονες [οὔτε κακοῖο
HY.2,256B	ἐπ]ερ[χομένου πρ]ογνώμενες οὔτ' ἀ[γ]α[θοῖο]
HY.2,256C	γ]ὰρ ἀβραδί[ῃς
HY.2,256D	τη
HY.2,256E	νῦν δ' οὐ]κ ἔσθ' ὣς [κεν θά]νατον [....
HY.2,418A	ἡμεῖς μὲν μάλα πᾶσαι ἀν' ἱμερτὸν λειμῶνα
HY.2,418B	Λευκίππη Παινώ τε καὶ Ἠλέκτρη καὶ Ἰάνθη
HY.2,418C	Μηλόβοσίς τε Τύχη τε καὶ Ὠκυρόη καλυκῶπις.
HY.4,366A	Ἑρμῆς δ' αὖθ' ἑτέρωθεν ἀμειβόμενος ἔπος ηὔδα
HY.5,136A	εἴ τοι ἀεικελίη γυνὴ ἔσσομαι ἠὲ καὶ οὐκί
HY.10,4A	χαῖρε μάκαιρα Κυθήρης εὐκτιμένης μεδέουσα
OE.1	ἀλλ' ἔτι κάλλιστόν τε καὶ ἱμεροέστατον ἄλλων
OE.2	παῖδα φίλον Κρείοντος ἀμύμονος Αἵμονα δῖον
EP.1	νῦν αὖθ' ὁπλοτέρων ἀνδρῶν ἀρχώμεθα Μοῦσαι.
CY.1	ἦν ὅτε μυρία φῦλα κατὰ χθόνα πλαζόμεν' ἀνδρῶν
CY.2	..........βαθυστέρνου πλάτος αἴης.
CY.3	Ζεὺς δὲ ἰδὼν ἐλέησε καὶ ἐν πυκιναῖς πραπίδεσσι
CY.4	σύνθετο κουφίσαι ἀνθρώπων παμβώτορα γαῖαν,
CY.5	ῥιπίσσας πολέμου μεγάλην ἔριν Ἰλιακοῖο,
CY.6	ὄφρα κενώσειεν θανάτου βάρος: οἱ δ' ἐνὶ Τροίῃ
CY.7	ἥρωες κτείνοντο: Διὸς δ' ἐτελείετο βουλή.
CY.1	εἵματα μὲν χροὶ ἕστο τά οἱ Χάριτές τε καὶ Ὧραι
CY.2	ποίησαν καὶ ἔβαψαν ἐν ἄνθεσιν εἰαρινοῖσι,
CY.3	οἷα φοροῦσ' Ὧραι, ἔν τε κρόκῳ ἔν θ' ὑακίνθῳ
CY.4	ἔν τε ἴῳ θαλέθοντι ῥόδου τ' ἐνὶ ἄνθεϊ καλῷ
CY.5	ἡδέι νεκταρέῳ, ἔν τ' ἀμβροσίαις καλύκεσσι
CY.6	ἄνθεσι ναρκίσσου καλλιρρόου:
CY.7	δ' οἷ' Ἀφροδίτη
CY.8	ὥραις παντοίαις τεθυωμένα εἵματα ἕστο.
CY.1	ἣ δὲ σὺν ἀμφιπόλοισι φιλομειδὴς Ἀφροδίτη...
CY.2	πλεξάμεναι στεφάνους εὐώδεας, ἄνθεα γαίης,
CY.3	ἂν κεφαλαῖσιν ἔθεντο θεαὶ λιπαροκρήδεμνοι,
CY.4	Νύμφαι καὶ Χάριτες, ἅμα δὲ χρυσῆ Ἀφροδίτη
CY.5	καλὸν ἀείδουσαι κατ' ὄρος πολυπιδάκου Ἴδης.
CY.1	Κάστωρ μὲν θνητός, θανάτου δέ οἱ αἶσα πέπρωται,
CY.2	αὐτὰρ ὅ γ' ἀθάνατος Πολυδεύκης, ὄζος Ἄρηος.
CY.1	τοὺς δὲ μέτα τριτάτην Ἑλένην τέκε θαῦμα βροτοῖσι...
CY.2	τήν ποτε καλλίκομος Νέμεσις φιλότητι μιγεῖσα
CY.3	Ζηνὶ θεῶν βασιλῆϊ τέκε κρατερῆς ὑπ' ἀνάγκης:
CY.4	φεῦγε γάρ, οὐδ' ἔθελεν μιχθήμεναι ἐν φιλότητι
CY.5	πατρὶ Διὶ Κρονίωνι: ἐτείρετο γὰρ φρένας αἰδοῖ
CY.6	καὶ νεμέσει: κατὰ γῆν δὲ καὶ ἀτρύγετον μέλαν ὕδωρ
CY.7	φεῦγε, Ζεὺς δ' ἐδίωκε: λαβεῖν δ' ἐλιλαίετο θυμῷ:
CY.8	ἄλλοτε μὲν κατὰ κῦμα πολυφλοίσβοιο θαλάσσης
CY.9	ἰχθύϊ εἰδομένη πόντον πολὺν ἐξορόθυνεν,
CY.10	ἄλλοτ' ἀν' ὠκεανὸν ποταμὸν καὶ πείρατα γαίης,
CY.11	ἄλλοτ' ἀν' ἤπειρον πολυβώλακα: γίγνετο δ' αἰεὶ
CY.12	θηρί', ὅσ' ἤπειρος αἰνὰ τρέφει, ὄφρα φύγοι νιν.
CY.1	αἶψα δὲ Λυγκεὺς
CY.2	Ταΰγετον προσέβαινε ποσὶν ταχέεσσι πεποιθώς.
CY.3	ἀκρότατον δ' ἀναβὰς διεδέρκετο νῆσον ἅπασαν
CY.4	Τανταλίδου Πέλοπος, τάχα δ' εἴσιδε κύδιμος ἥρως
CY.5	δεινοῖς ὀφθαλμοῖσιν ἔσω δρυὸς ἄμφω κοίλης
CY.6	Κάστορά θ' ἱππόδαμον καὶ ἀεθλοφόρον Πολυδεύκεα:
CY.7	νύξε δ' ἄρ' [ἄγχι στὰς ...
CY.1	οἶνόν τοι Μενέλαε θεοὶ ποίησαν ἄριστον
CY.2	θνητοῖς ἀνθρώποισιν ἀποσκεδάσαι μελεδῶνας
CY.1	οὐκ ἐφάμην Ἀχιλῆι χολωσέμεν ἄλκιμον ἦτορ
CY.2	ὧδε μάλ' ἐκπάγλως, ἐπειὴ μάλα μοι φίλος ἦεν
CY.1	Ζῆνα δὲ τόν θ' ἔρξαντα καὶ ὃς τάδε πάντ' ἐφύτευσεν
CY.2	οὐκ ἐθέλεις εἰπεῖν: ἵνα γὰρ δέος ἔνθα καὶ αἰδώς.
CY.1	τῷ δ' ὑποκυσαμένη τέκε Γοργόνας αἰνὰ πέλωρα,
CY.2	αἳ Σαρπηδόνα ναῖον ἐπ' ὠκεανῷ βαθυδίνῃ,
CY.3	νῆσον πετρήεσσαν.
CY.1	νήπιος ὃς πατέρα κτείνων παῖδας καταλείπει.
AE.1	ὣς οἵ γ' ἀμφίεπον τάφον Ἕκτορος: ἦλθε δ' Ἀμαζὼν
AE.2	Ἄρηος θυγάτηρ μεγαλήτορος ἀνδροφόνοιο.
IP.1	Ἴλιον ἀείδω καὶ Δαρδανίην εὔπωλον
IP.2	ἧς πέρι πολλὰ πάθον Δαναοὶ θεράποντες Ἄρηος.
IP.1	Αἴας μὲν γὰρ ἄειρε καὶ ἔκφερε δηιοτῆτος
IP.2	ἥρω Πηλείδην οὐδ' ἤθελε δῖος Ὀδυσσεύς
IP.3	πῶς ἐπεφωνήσω; πῶς οὐ κατὰ κόσμον ἔειπες
IP.4	ψεῦδος;
IP.1	Πηλείδην δ' Ἀχιλῆα φέρε Σκῦρόνδε θύελλα,
IP.2	ἔνθα γ' ἐς ἀργαλέον λιμέν' ἵκετο νυκτὸς ἐκείνης.
IP.1	ἀμφὶ δὲ πόρκης
IP.2	χρύσεος ἀστράπτει καὶ ἐπ' αὐτῷ δίκροος αἰχμή.
IP.3	τῷ μὲν κουφοτέρας χεῖρας πόρεν ἔκ τε βέλεμνα
IP.4	σαρκὸς ἑλεῖν τμῆξαί τε καὶ ἕλκεα πάντ' ἀκέσασθαι,
IP.5	τῷ δ' ἄρ' ἀκριβέα πάντα ἐνὶ στήθεσσιν ἔθηκεν
IP.6	ἄσκοπά τε γνῶναι καὶ ἀναλθέα ἰήσασθαι:
IP.7	ὅς ῥα καὶ Αἴαντος πρῶτος μάθε χωομένοιο
IP.8	ὄμματά τ' ἀστράπτοντα βαρυνόμενόν τε νόημα.
IP.1	ὁ Ἴαμβος
IP.1	ἄμπελον ἣν Κρονίδης ἔπορεν οὗ παιδὸς ἄποινα
IP.2	χρυσείοις φύλλοισιν ἀγανοῖσιν κομόωσαν
IP.2	ἐξ ὀλίγου διαβὰς προφόρῳ ποδὶ ὄφρ' οἱ γυῖα
IP.3	βότρυσί θ' οὓς Ἥφαιστος ἐπασκήσας Διὶ πατρὶ
IP.3	τεινόμενα ῥώοιτο καὶ εὐσθενὲς εἶδος ἔχῃσι.
IP.4	δῶχ', ὁ δὲ Λαομέδοντι πόρεν Γανυμήδεος ἀντί.
IP.1	νὺξ μὲν ἔην μέσση, λαμπρὰ δ' ἐπέτελλε σελήνη.
IP.1	αὐτὰρ Ἀχιλλῆος μεγαθύμου φαίδιμος υἱὸς
IP.2	Ἑκτορέην ἄλοχον κάταγεν κοίλας ἐπὶ νῆας.
IP.3	παῖδα δ' ἑλὼν ἐκ κόλπου ἐυπλοκάμοιο τιθήνης
IP.4	ῥίψε ποδὸς τεταγὼν ἀπὸ πύργου, τὸν δὲ πεσόντα
IP.5	ἔλλαβε πορφύρεος θάνατος καὶ μοῖρα κραταιή.
IP.6	ἐκ δ' ἕλεν Ἀνδρομάχην, ἠύζωνον παράκοιτιν
IP.7	Ἕκτορος, ἥν τε οἱ αὐτῷ ἀριστῆες Παναχαιῶν
IP.8	δῶκαν ἔχειν ἐπίηρον ἀμειβόμεναι γέρας ἀνδρί,
IP.9	αὐτόν τ' Ἀγχίσαο κλυτὸν γόνον ἱπποδάμοιο
IP.10	Αἰνείαν ἐν νηυσὶν ἐβήσατο ποντοπόροισιν
IP.11	ἐκ πάντων Δαναῶν ἀγέμεν γέρας ἔξοχον ἄλλων.
IP.1	μοῦσά μοι ἔννεπε κεῖνα τὰ μήτ' ἐγένοντο πάροιθε
IP.2	μήτ' ἔσται μετόπισθεν,
IP.3	ἀλλ' ὅταν ἀμφὶ Διὸς τύμβῳ καναχήποδες ἵπποι
IP.4	ἅρματα συντρίψωσιν ἐπειγόμενοι περὶ νίκης.
IP.1	Θησείδαις δ' ἔπορεν δῶρα κρείων Ἀγαμέμνων
IP.2	ἠδὲ Μενεσθῆι μεγαλήτορι ποιμένι λαῶν.
NO.1	υἱέι δὲ Σπάρτηθεν Ἀλέκτορος ἤγετο κούρην,
NO.2	ὅς οἱ τηλύγετος γένετο κρατερὸς Μεγαπένθης
NO.3	ἐκ δούλης:
NO.1	αὐτίκα δ' Αἴσονα θῆκε φίλον κόρον ἡβώοντα
NO.2	γῆρας ἀποξύσασα ἰδυίῃσι πραπίδεσσι,
NO.3	φάρμακα πόλλ' ἕψουσ' ἐπὶ χρυσείοισι λέβησιν.
NO.1	δῶρα γὰρ ἀνθρώπων νοῦν ἤπαφεν ἠδὲ καὶ ἔργα
NO.1	ἦ τέ κε δηρὸν
NO.2	αὐτοῦ πήματ' ἔπασχον ἐν αἰνῇσι νεκάδεσσιν
OE.1	ὦ γύναι αὐτὴ ταῦτα τ' ἐν ὀφθαλμοῖσιν ὅρηαι.